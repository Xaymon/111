ຂປລ. ວັນທີ 16 ພຶດສະພາ 2024 ນີ້,  ທ່ານ ສະເຫລີມໄຊ ກົມມະສິດ ຮອງນາຍົກລັດຖະມົນຕີ, ລັດຖະ ມົນຕີກະຊວງການຕ່າງປະເທດ ແຫ່ງ ສປປ ລາວ ໄດ້ຕ້ອນຮັບການເຂົ້າຢ້ຽມອໍາລາ ແລະ ປະດັບຫລຽນໄຊມິດຕະພາບ ໃຫ້ແກ່ ທ່ານ ໂຄບະຢະຊິ ເຄນອິຈິ ເອກອັກຄະຣາຊະທູດ ວິສາມັນຜູ້ມີອໍານາດເຕັມ ແຫ່ງ ຍີ່ປຸ່ນ ປະຈໍາ ສປປ ລາວ ໃນໂອກາດສໍາເລັດການປະຕິບັດໜ້າທີ່ການທູດຢູ່ ສປປ ລາວ ເພື່ອເປັນການຍ້ອງຍໍຊົມເຊີຍ ແລະ ສັນລະເສີນ ຕໍ່ຜົນງານການປະກອບສ່ວນເຂົ້າໃນ ການເສີມຂະຫຍາຍ ສາຍພົວພັນມິດຕະພາບ ແລະ ການຮ່ວມມືອັນດີງາມ ລະຫວ່າງ ສປປ ລາວ ແລະ ຍີ່ປຸ່ນ ຕະຫລອດໄລຍະເວລາ 2 ປີ 5 ເດືອນ ຜ່ານມາ.
ໃນໂອກາດນີ້, ທ່ານ ສະເຫລີມໄຊ ກົມມະສິດ ໄດ້ສະແດງຄວາມຊົມເຊີຍ ແລະ ຕີລາຄາສູງຕໍ່ຜົນງານຂອງ ທ່ານເອກອັກຄະຣາຊະທູດ ຕະຫລອດໄລຍະການປະຕິບັດໜ້າທີ່ການທູດຢູ່ ສປປ ລາວ ນັບຕັ້ງແຕ່ເດືອນທັນວາ 2021 ເປັນຕົ້ນມາ ໄດ້ມີການປະກອບສ່ວນ ອັນສໍາຄັນ ເຂົ້າໃນການເສີມຂະຫຍາຍສາຍພົວພັນມິດຕະພາບ ແລະ ການຮ່ວມມືອັນດີງາມທີ່ມີມາແຕ່ດົນນານ ກໍຄື ການເປັນຄູ່ຮ່ວມຍຸດທະສາດ ລະຫວ່າງ ສປປ ລາວ ແລະ ຍີ່ປຸ່ນ ໄດ້ຮັບການພັດທະນາຍິ່ງໆຂຶ້ນ, ສະແດງອອກຄື: ສອງປະເທດໄດ້ມີການ ພົບປະແລກປ່ຽນການຢ້ຽມຢາມຂອງການນໍາຂັ້ນສູງເປັນປົກກະຕິ ລວມທັງໃນສາຍພັກ ແລະ ລັດຖະສະພາ, ສອງຝ່າຍໄດ້ສືບຕໍ່ໃຫ້ການສະໜັບສະໜູນ ແລະ ຊ່ວຍເຫລືອ ເຊິ່ງກັນ ແລະ ກັນ ໃນເວທີພາກພື້ນ ແລະ ສາກົນ.
ພ້ອມນີ້, ທ່ານ ສະເຫລີມໄຊ ກົມມະສິດ ໄດ້ສະແດງຄວາມຂອບໃຈ ຕໍ່ທ່ານເອກອັກຄະຣາຊະທູດ ກໍຄືລັດຖະບານ ແລະ ປະຊາຊົນຍີ່ປຸ່ນ ທີ່ໄດ້ໃຫ້ການສະໜັບສະໜູນ ແລະ ການຊ່ວຍເຫລືອຢ່າງຕໍ່ເນື່ອງ ແກ່ ສປປ ລາວ ຕະຫລອດໄລຍະຜ່ານມາ ໂດຍຜ່ານການຊ່ວຍເຫລືອ ທາງການເພື່ອການພັດທະນາ (ໂອດີເອ) ແລະ ທຶນກູ້ຢຶມ ໃນຫລາຍຂົງເຂດວຽກງນ ເປັນຕົ້ນ ການພັດທະນາຊັບພະຍາກອນມະນຸດ, ສາທາລະນະສຸກ, ການພັດທະນາພື້ນຖານໂຄງລ່າງ, ກະສິກໍາ ແລະ ປ່າໄມ້, ການເກັບກູ້ລະເບີດບໍ່ທັນແຕກ (ຢູເອັກໂອ), ລວມເຖິງການເປັນປະທານອາຊຽນ ໃນປີ 2024 ຂອງ ສປປ ລາວ ແລະ ອື່ນໆ ອັນໄດ້ເປັນການສະໜັບສະໜູນ ສປປ ລາວ ຢ່າງຕັ້ງໜ້າ ໃນການຈັດຕັ້ງປະຕິບັດແຜນພັດທະນາເສດຖະກິດ-ສັງຄົມແຫ່ງຊາດ 5 ປີ ຄັ້ງທີ 9 ຂອງ ສປປ ລາວ.
ໃນຂະນະດຽວກັນ, ທ່ານເອກອັກຄະຣາຊະທູດ ໄດ້ສະແດງຄວາມຂອບໃຈເປັນຢ່າງສູງ ຕໍ່ລັດຖະບານ ແລະ ປະຊາຊົນລາວ ກໍຄື ກະຊວງການຕ່າງປະເທດ ແຫ່ງ ສປປ ລາວ ທີ່ໄດ້ໃຫ້ການຮ່ວມມື, ສະໜັບສະໜູນຊ່ວຍເຫລືອ ແລະ ອໍານວຍຄວາມສະດວກເປັນຢ່າງດີ ຕະຫລອດໄລຍະການປະຕິບັດໜ້າທີ່ການທູດ ຢູ່ ສປປ ລາວ ໃນຄັ້ງນີ້ ຈົນໄດ້ຮັບຜົນສໍາເລັດຢ່າງຈົບງາມ, ພ້ອມທັງໄດ້ສະແດງຄວາມປິຕິຍິນດີ ແລະ ຂອບໃຈຢ່າງຈິງໃຈ ຕໍ່ລັດຖະບານ ແຫ່ງ ສປປ ລາວ ທີ່ເຫັນໄດ້ ແລະ ຍ້ອງຍໍຊົມເຊີຍຕໍ່ຜົນງານ, ຈຶ່ງປະດັບຫລຽນໄຊ ມິດຕະພາບ ອັນມີຄວາມໝາຍສໍາຄັນນີ້ ໃຫ້ແກ່ຕົນ ເຊິ່ງຈະເປັນສັນຍາລັກອັນມີຄວາມໝາຍຄວາມສໍາຄັນ ໃນການຊຸກຍູ້ສົ່ງເສີມການພົວພັນມິດຕະພາບ ແລະ ການຮ່ວມມືອັນດີງາມ ກໍຄື ການເປັນຄູ່ຮ່ວມຍຸດທະສາດ ລະຫວ່າງ ຍີ່ປຸ່ນ ແລະ ສປປ ລາວ ໃຫ້ໄດ້ຮັບການພັດທະນາຍິ່ງໆຂຶ້ນໃນຕໍ່ໜ້າ.
ວັນທີ 17 ພຶດສະພາ ແມ່ນວັນໂທລະຄົມມະນາຄົມສາກົນ ແລະ ທັງເປັນວັນໂທລະຄົມມະນາຄົມ ແລະ ຂໍ້ມູນຂ່າວສານໂລກ ເພື່ອລະລຶກເຖິງວັນສ້າງຕັ້ງ ສະຫະພາບໂທລະຄົມມະນາຄົມສາກົນ ແລະ ການລົງນາມໃນສົນທິ ສັນຍາໂທລະສານສາກົນ ຄັ້ງທໍາອິດ ໃນປີ 1865. ສະນັ້ນ ໃນແຕ່ລະປີ ສປປ ລາວ ແລະ ບັນດາປະເທດສະມາຊິກ ຂອງສະຫະພາບໂທລະຄົມມະນາຄົມສາກົນ ໄດ້ພ້ອມກັນສະເຫລີມ ສະຫລອງວັນດັ່ງກ່າວຢ່າງເປັນຂະບວນໃນທົ່ວ ໂລກ.
ໃນປີ 2024 ນີ້, ວັນໂທລະຄົມສາກົນ ຄົບຮອບ 159 ປີ ສະຫະພາບໂທລະຄົມມະນາຄົມສາກົນ ໄດ້ສະ ເຫລີມສະຫລອງພາຍໃຕ້ຄຳຂວັນ: ‘‘ນະວັດຕະກໍາດີຈິຕອນ ເພື່ອການພັດທະນາແບບຍືນຍົງ. ນະວັດຕະກໍາດິຈິຕອນ ແມ່ນກະແຈທີ່ສໍາຄັນໃນ ການຂັບເຄື່ອນການພັດ ທະນາເສດຖະກິດ-ສັງຄົມ ແບບຍືນຍົງ ຂອງບັນດາປະເທດໃນທົ່ວໂລກ.
ໃນຊຸມປີຜ່ານມາ, ວຽກງານໂທລະຄົມມະນາຄົມ, ອິນເຕີເນັດ, ເຕັກໂນໂລຊີດິຈິຕອນ ແລະ ນະວັດຕະກໍາ ຂອງ ສປປ ລາວ ໄດ້ມີການເຄື່ອນໄຫວ ແລະ  ພັດທະນາຂຶ້ນຢ່າງຕັ້ງໜ້າ, ຮອດປັດຈຸບັນນີ້ ຢູ່ປະເທດເຮົາສາມາດ ຂະຫຍາຍເຄືອຂ່າຍສາຍສົ່ງດ້ວຍສາຍແກ້ວໃຍແສງ ໃນທົ່ວປະເທດໄດ້ 98.524 ກິໂລແມັດ ເຊື່ອມ ໂຍງທຸກແຂວງ ທຸກເມືອງ ແລະ ບ້ານຈຳນວນຫລາຍ. ຮອດທ້າຍປີ 2023 ສປປ ລາວ ມີຈຸດເຊື່ອມຕໍ່ ສາຍສົ່ງກັບຕ່າງປະເທດຈຳນວນ 18 ຈຸດ. ໃນນັ້ນ, ເຊື່ອມຕໍ່ກັບ ໄທ 6 ຈຸດ, ຫວຽດນາມ 5 ຈຸດ, ກຳປູເຈຍ 2 ຈຸດ, ມຽນມາ 2 ຈຸດ ແລະ ສປ ຈີນ 3 ຈຸດ; ສັນຍານໂທລະສັບມືຖືຄວມຄຸມໄດ້ 18 ແຂວງ, 148 ເມືອງ ແລະ 8.245 ບ້ານ ກວມເອົາ 97% ຂອງຈໍານວນບ້ານທັງໝົດ. ໃນນີ້, ລະບົບ 3 ຈີ ກວມ 85%, 4 ຈີ ກວມເອົາ 76% ແລະ ໃນຕົ້ນປີ 2024 ໄດ້ເປີດໃຫ້ບໍລິການອິນເຕີເນັດຄວາມໄວສູງດ້ວຍລະບົບ 5 ຈີ ໃນນະຄອນຫລວງວຽງຈັນ, ແຂວງ ຫລວງພະບາງ ແລະ ແຂວງບໍ່ແກ້ວ. ປັດຈຸບັນ, ມີຜູ້ລົງທະບຽນນໍາໃຊ້ໂທລະສັບມືຖື 6.113.455 ເລກໝາຍ ເທົ່າກັບ 100% ຂອງແຜນການ, ແຜນການ 6,5 ລ້ານເລກໝາຍ ແລະ ລົງທະບຽນນໍາໃຊ້ອິນເຕີເນັດ, ລະບົບມີສາຍ ແລະ ຜ່ານລະບົບມືຖື ທັງໝົດ 4.614.752 ບັນຊີ ເທົ່າກັບ 96% ຂອງແຜນການ, ແຜນການ 4,7 ລ້ານ ບັນຊີ. ປັດຈຸບັນ, ມີຜູ້ໃຫ້ບໍລິການໂທລະຄົມມະນາຄົມ ຈຳນວນ 5 ບໍລິສັດ ແລະ ຜູ້ໃຫ້ບໍລິການອິນເຕີເນັດປະເພດ 1 ຈໍານວນ 10 ບໍລິສັດ, ປະເພດ ສອງ ຈໍານວນ 3 ບໍລິສັດ, ປະເພດ ສາມ ຈໍານວນ 13 ບໍລິສັດ. ປີ 2023 ບັນດາຫົວ ໜ່ວຍທຸລະກິດເຫລົ່ານັ້ນ ສາມາດສ້າງລາຍຮັບໄດ້ 5.021 ຕື້ກວ່າກີບ, ມອບພັນທະໃຫ້ລັດ 391,63 ຕື້ກວ່າກີບ. ນີ້ເປັນບາດກ້າວໃໝ່ທີ່ສໍາຄັນໃນການຄຸ້ມຄອງ ແລະ ພັດທະນາວຽກງານໂທລະຄົມມະນາຄົມ, ອິນເຕີເນັດ, ເຕັກໂນ ໂລຊີດີຈິຕອນ ແລະ ນະວັດຕະກໍາ ຂອງປະເທດເຮົາ ເພື່ອຮັບປະກັນຄວາມປອດໄພໃນການບໍລິການຜູ້ຊົມໃຊ້, ການ ຂະຫຍາຍການບໍລິການໃຫ້ທົ່ວເຖິງ ແລະ ຮັບປະກັນໃຫ້ແກ່ການຫັນເປັນດີຈິຕອນຂອງ ສປປ ລາວ ເພື່ອຈັດຕັ້ງ ຜັນຂະຫຍາຍມະຕິກອງປະຊຸມໃຫຍ່ ຄັ້ງທີ 9 ຂອງພັກ, ແຜນພັດທະນາເສດຖະກິດ-ສັງຄົມ ແຫ່ງຊາດ 5 ປີຄັ້ງທີ 9, ແຜນພັດທະນາເສດຖະກິດດີຈິຕອນແຫ່ງຊາດ 5 ປີ (2021-2025)  ກໍຄື ການຈັດຕັ້ງປະຕິບັດ 2 ວາລະແຫ່ງຊາດ ໃນການແກ້ໄຂບັນຫາເສດຖະກິດ-ການເງິນ ແລະ ການແກ້ໄຂບັນຫາຢາເສບຕິດ ໃຫ້ປາກົດຜົນເປັນຈິງ. ເຫດການ ສຳຄັນທີພົ້ນເດັ່ນທີ່ສຸດໃນປີ 2023  ແມ່ນປະທານປະເທດໄດ້ອອກລັດຖະດໍາລັດ ສະບັບເລກທີ 082/ປປທ, ລົງ ວັນທີ 02 ມິຖຸນາ 2023 ວ່າດ້ວຍການແຕ່ງຕັ້ງຄະນະກໍາມະການລະດັບຊາດ ເພື່ອການຫັນເປັນດີຈິຕອນຂອງ ສປປ ລາວ ໂດຍມອບໃຫ້ທ່ານນາຍົກລັດຖະມົນຕີ ເປັນປະທານ, ຮອງນາຍົກລັດຖະມົນຕີ 2 ທ່ານ ເປັນຮອງປະ ທານ ແລະ ມອບໃຫ້ ລັດຖະມົນຕີກະຊວງເຕັກໂນໂລຊີ ແລະ ການສື່ສານ ເປັນຮອງປະທານ, ຜູ້ປະຈຳການ. ຄະນະ ດັ່ງກ່າວ ປະກອບດ້ວຍບັນດາທ່ານລັດຖະມົນຕີ ແລະ ຫົວໜ້າອົງການຈັດຕັ້ງທຽບເທົ່າ ເປັນຄະນະກຳມະການ. ນີ້ ເປັນຂີດໝາຍທີ່ສຳຄັນ ໃນການຫັນເປັນດີຈິຕອນ ຂອງປະເທດເຮົາ ແລະ ເປັນການມອບໝາຍໜ້າທີ່ການເມືອງທີ່ສໍາ ຄັນ ໃຫ້ແກ່ຂະແໜງການເຕັກໂນໂລຊີ ແລະ ການສື່ສານ.
ໃນວັນທີ 13 ມີນາ 2024 ຜ່ານມາ ຢູ່ ສປປ ລາວ ກໍໄດ້ມີການຈັດກິດຈະກໍາສະເຫລີມສະຫລອງວັນ ໂທລະຄົມມະນາຄົມ ແຫ່ງຊາດ ໂດຍໄດ້ກຳນົດຄຳຂວັນ ທີ່ວ່າ “ປັບປຸງຄຸນນະພາບການບໍລິການໂທລະຄົມມະນາຄົມ ເພື່ອຮອງຮັບການຫັນເປັນດີຈິຕອນ ໃນທົ່ວປະເທດ”. ບັນດາທ່ານທີ່ນັບຖື ແລະ ຮັກແພງ!
ໃນໂອກາດສະເຫລີມສະຫລອງວັນໂທລະຄົມມະນາຄົມ ແລະ ຂໍ້ມູນຂ່າວສານໂລກ ທີ່ມີຄວາມໝາຍ ສຳຄັນນີ້, ຂ້າພະເຈົ້າຂໍຮຽກຮ້ອງມາຍັງບັນດາທ່ານ ຈົ່ງໄດ້ນຳໃຊ້ໂທລະຄົມມະນາຄົມ ແລະ ຂໍ້ມູນຂ່າວສານ, ເປັນຕົ້ນ ແມ່ນອິນເຕີເນັດ ແລະ ສື່ສັງຄົມອອນລາຍ ໃຫ້ມີຜົນປະໂຫຍດສູງສຸດ ໃນທຸກໆຂົງເຂດວຽກງານ ແລະ ທົ່ວທຸກຂະ ແໜງການທັງພາກລັດ ແລະ ພາກເອກະຊົນ, ມີສະຕິລະວັງຕົວສູງ, ບໍ່ເຊື່ອໃນການໂຄສະນາເຈັບປ່ວຍຕົວະຍົວະ ຫລອກລວງ ຂອງພວກຄົນບໍ່ດີ, ເອົາໃຈໃສ່ຫັນການຜະລິດ ແລະ ການບໍລິການເຂົ້າສູ່ລວງເລິກ, ຍົກສູງສະມັດ ຕະພາບການຜະລິດ ແລະ ຄຸນນະພາບຂອງຜະລິດຕະພັນ, ຫັນເປັນທັນສະໄໝ ແລະ ນຳໃຊ້ເຕັກໂນໂລຊີດີຈິຕອນ ເພື່ອຈັດຕັ້ງຜັນຂະຫຍາຍມະຕິກອງປະຊຸມໃຫຍ່ ຄັ້ງທີ 9 ຂອງພັກ, ແຜນພັດທະນາເສດຖະກິດ-ສັງຄົມ ແຫ່ງຊາດ 5 ປີ ຄັ້ງທີ 9, ແຜນພັດທະນາເສດຖະກິດດີຈິຕອນແຫ່ງຊາດ 5 ປີ (2021-2025) ແລະ ປະຕິບັດສອງວາລະແຫ່ງຊາດ ໃນການແກ້ໄຂບັນຫາເສດຖະກິດ-ການເງິນ ແລະ ບັນຫາຢາເສບຕິດ ໃຫ້ປະສົບຜົນສຳເລັດຢ່າງສະຫງ່າງາມ.
ນະໂອກາດອັນສະຫງ່າລາສີນີ້, ຂ້າພະເຈົ້າຂໍອວຍພອນໄຊອັນປະເສີດ ມາຍັງບັນດາທ່ານຜູ້ນໍາພັກ-ລັດ, ບັນດາທ່ານພະນັກງານ, ທະຫານ, ຕຳຫລວດ, ນັກຮຽນຮູ້ປັນຍາຊົນ ຕະຫລອດເຖິງບັນດາຜູ້ປະກອບການທຸລະກິດ ແລະ ປະຊາຊົນລາວບັນດາເຜົ່າ ຈົ່ງມີສຸຂະພາບແຂງແຮງ, ສຸມທຸກເຫື່ອແຮງ ແລະ ສະຕິປັນຍາເຂົ້າໃນການປະຕິບັດ 2 ໜ້າທີ່ຍຸດທະສາດ ປົກປັກຮັກສາ ແລະ ສ້າງສາພັດທະນາປະເທດຊາດ, ຊຸກຍູ້ສົ່ງເສີມການຄົ້ນຄວ້າພັດທະນາ ວຽກງານໄປສະນີ ແລະ ໂທລະຄົມມະນາຄົມຂອງປະເທດເຮົາ ໃຫ້ກ້າວໜ້າ ແລະ ຍົກລະດັບຂຶ້ນຢ່າງບໍ່ຢຸດຢັ້ງ ເພື່ອປະກອບສ່ວນເຂົ້າໃນການ ພັດທະນາ ເສດຖະກິດ-ສັງຄົມຕາມທິດສີຂຽວ, ຍືນຍົງ, ເຮັດໃຫ້ປະຊາຊົນເຮົາມີ ຄວາມຮັ່ງມີຜາສຸກ, ປະເທດຊາດມັ່ງຄັ່ງເຂັ້ມແຂງ, ສັງຄົມມີຄວາມສາມັກຄີປອງດອງ, ປະຊາທິປະໄຕ, ຍຸຕິທຳ ແລະ ສີວິໄລ.
ຂປລ. ໃນໂອກາດລົງເຄື່ອນໄຫວ ຊຸກຍູ້ວຽກງານໄອຍະການປະຊາຮອບດ້ານ ຢູ່ 3 ແຂວງພາກເໜືອ ລະ ຫວ່າງວັນທີ 12-17 ພຶດສະພາ 2024 ນີ້, ທ່ານ ບຸນທັນ ບຸນທະວິໄລ ຮອງຫົວໜ້າອົງການໄອຍະການປະຊາຊົນສູງສຸດ ໄດ້ພົບປະໂອ້ລົມ ພະນັກງານຫລັກແຫລງ ຢູ່ອົງການໄອຍະການປະຊາຊົນ ແຂວງຊຽງຂວາງ ໂດຍທ່ານໄດ້ເນັ້ນຫລາຍບັນຫາສຳຄັນ ໃນການຈັດຕັ້ງປະຕິບັດວຽກງານດັ່ງກ່າວ ຢ່າງມີຜົນສໍາເລັດໃນຕໍ່ໜ້າ. ພ້ອມທັງຮັບຟັງການເຄື່ອນ ໄຫວວຽກງານ ປະຈໍາປີ 2023 ແລະ ທິດທາງວຽກງານ ປະຈໍາປີ 2024 ໂດຍສັງເຂບ ຈາກ ທ່ານ ຄໍາຫລ້າ ທໍາມະວົງ ຫົວໜ້າອົງການໄອຍະການປະຊາຊົນແຂວງຊຽງຂວາງ.
ໂອກາດນີ້, ທ່ານຮອງຫົວໜ້າອົງການ ໄອຍະການປະຊາຊົນສູງສຸດ ໄດ້ສະແດງຄວາມຊົມເຊີຍຕໍ່ ຄະນະພັກ-ຄະນະນໍາ ອົງການໄອຍະການປະຊາຊົນ ແຂວງຊຽງຂວາງ ທີ່ສາມາດຍາດໄດ້ຜົນງານ ແລະ ມີຜົນສໍາເລັດໃນຫລາຍດ້ານ. ພ້ອມນີ້, ທ່ານຍັງໄດ້ມີຄຳເຫັນ ຊີ້ນໍາວ່າ: ຄະນະນໍາອົງການໄອຍະການປະຊາຊົນ ຕ້ອງຖືສໍາຄັນວຽກງານສຶກສາອົບຮົມ ການເມືອງແນວຄິດພະນັກງານ ຢ່າງເລິກເຊິ່ງເປັນປົກກະຕິຕໍ່ເນື່ອງ, ມີຄວາມອຸ່ນອຽນ, ທຸ່ນທ່ຽງ ພ້ອມກັນສ້າງຜົນງານ, ສືບຕໍ່ວຽກງານການຄຸ້ມຄອງ ນໍາພາພະນັກງານ ໂດຍຕິດພັນກັບການຊັບຊ້ອນ, ບັນຈຸ, ຍົກຍ້າຍ, ແຕ່ງຕັ້ງ ເຊິ່ງແມ່ນອົງການໄອຍະການປະຊາຊົນສູງສຸດ ເປັນຜູ້ຈັດຕັ້ງປະຕິບັດ, ສ້າງກົນໄກປະສານງານກັບພາກສ່ວນທີ່ກ່ຽວຂ້ອງ ໂດຍມີການປະຊຸມສ່ອງແສງລາຍງານ, ສືບຕໍ່ແກ້ໄຂບັນຫາ ຄໍາຮ້ອງຟ້ອງ ຕິດພັນກັບ ວາລະແຫ່ງຊາດ ໃນການແກ້ໄຂບັນຫາຢາເສບຕິດ, ສືບຕໍ່ເຮັດໜ້າທີ່ວຽກງານກວດກາທົ່ວໄປ ພ້ອມທັງສ້າງຄວາມເຂັ້ມແຂງ ໃຫ້ແກ່ພະ ນັກງານ.
ໃນໂອກາດດຽວກັນ, ທ່ານ ບຸນທ່ຽງ ວິໄລວົງ ຮັກສາການຫົວໜ້າຫ້ອງການ ອົງການໄອຍະການປະຊາຊົນສູງສຸດ ກໍໄດ້ມອບຄອມພິວເຕີ ຈໍານວນ 2 ຊຸດ ແລະ ປື້ມກົດໝາຍຈໍານວນໜຶ່ງ ໃຫ້ແກ່ອົງການໄອຍະການປະຊາຊົນແຂວງຊຽງຂວາງ ເພື່ອນໍາໃຊ້ເຂົ້າໃນ ວຽກງານຕື່ມອີກ. ຂ່າວ: ວົງເດືອນ
ຂປລ. ກອງປະຊຸມທາບທາມຮ່າງກົດໝາຍ ວ່າດ້ວຍອົງການໄອຍະການປະຊາຊົນ ສະບັບປັບປຸງ ຈັດຂຶ້ນໃນລະຫວ່າງວັນທີ 15-16 ພຶດສະພາ 2024 ທີ່ແຂວງວຽງຈັນ ພາຍໃຕ້ການເປັນປະທານຂອງ ທ່ານ ນາງ​ ພອນເພັດ ອຸ່ນແກ້ວ​ ຮອງຫົວໜ້າອົງການ ໄອຍະການປະຊາຊົນສູງສຸດ, ມີບັນດາທ່ານຜູ້ຕາງໜ້າຈາກ ອົງການໄອຍະການປະຊາຊົນພາກກາງ, ສານປະຊາຊົນພາກກາງ, ຜູ້ຕາງໜ້າຈາກ ສະພາປະຊາຊົນທ້ອງຖິ່ນ ແລະ ພາກສ່ວນກ່ຽວຂ້ອງເຂົ້າຮ່ວມ.
ຂປລ. ກອງປະຊຸມທາບທາມຮ່າງກົດໝາຍ ວ່າດ້ວຍອົງການໄອຍະການປະຊາຊົນ ສະບັບປັບປຸງ ຈັດຂຶ້ນໃນລະຫວ່າງວັນທີ 15-16 ພຶດສະພາ 2024 ທີ່ແຂວງວຽງຈັນ ພາຍໃຕ້ການເປັນປະທານຂອງ ທ່ານ ນາງ​ ພອນເພັດ ອຸ່ນແກ້ວ​ ຮອງຫົວໜ້າອົງການ ໄອຍະການປະຊາຊົນສູງສຸດ, ມີບັນດາທ່ານຜູ້ຕາງໜ້າຈາກ ອົງການໄອຍະການປະຊາຊົນພາກກາງ, ສານປະຊາຊົນພາກກາງ, ຜູ້ຕາງໜ້າຈາກ ສະພາປະຊາຊົນທ້ອງຖິ່ນ ແລະ ພາກສ່ວນກ່ຽວຂ້ອງເຂົ້າຮ່ວມ.
ກອງປະຊຸມຄັ້ງນີ້, ເປັນການຈັດຕັ້ງຜັນຂະຫຍາຍມະຕິ ຂອງຄະນະບໍລິຫານງານສູນກາງພັກ ວ່າດ້ວຍການຍົກສູງ ປະສິດທິພາບໃນການຄຸ້ມຄອງລັດ, ຄຸ້ມຄອງສັງຄົມດ້ວຍກົດໝາຍ ສະບັບເລກທີ 037/ຄບສພ, ລົງວັນທີ 18 ມິຖຸນາ 2018, ມະຕິສະບັບເລກທີ 112/ກມສພ ວ່າດ້ວຍການຍົກສູງຄຸນນະພາບ ການດໍາເນີນຄະດີຕາມຂະບວນຍຸຕິທໍາ ແລະ ມະຕິຂອງກອງປະຊຸມສະພາແຫ່ງຊາດ ວ່າດ້ວຍການຮັບຮອງເອົາຜົນປະເມີນ ການຈັດຕັ້ງປະຕິບັດກົດໝາຍຂົງເຂດຍຸຕິທໍາ 4 ສະບັບ ສະບັບເລກທີ 98/ສພຊ, ລົງວັນທີ 18 ກໍລະກົດ 2023. ດັ່ງນັ້ນ ອົງການໄອຍະການປະຊາຊົນສູງສຸດ ຈຶ່ງໄດ້ສ້າງ ແຜນການຄົ້ນຄວ້າ ແລະ ປັບປຸງກົດໝາຍວ່າດ້ວຍອົງການ ໄອຍະການປະຊາຊົນ ສະບັບເລກທີ 244/ສຝຄ, ລົງວັນທີ 8 ທັນວາ 2023 ແລະ ອອກຂໍ້ຕົກລົງ ຂອງຫົວໜ້າອົງການ ໄອຍະການ ປະຊາຊົນສູງສຸດ ວ່າດ້ວຍການແຕ່ງຕັ້ງຄະນະຮັບຜິດຊອບ ປັບປຸງກົດໝາຍວ່າດ້ວຍອົງການໄອຍະການປະຊາຊົນ ສະບັບເລກທີ 1075/ອອປສ, ລົງວັນທີ 19 ທັນວາ 2023. ຊຶ່ງມີແຜນຈະເອົາຮ່າງກົດໝາຍສະບັບດັ່ງກ່າວ ເຂົ້າພິຈາລະນາ ແລະ ຮັບຮອງໃນກອງປະຊຸມ ສະໄໝສາມັນເທື່ອທີ 8 ຂອງສະພາແຫ່ງຊາດຊຸດທີ 9 ໃນທ້າຍປີ 2024 ນີ້.
ໂອກາດນີ້, ຜູ້ແທນກອງປະຊຸມ ໄດ້ພ້ອມກັນເອົາໃຈໃສ່ຄົ້ນຄວ້າ, ປະກອບຄຳເຫັນ ແລະ ປຶກສາຫາລືກັນ ຢ່າງກວ້າງຂວາງ ແລະ ກົງໄປກົງມາ ຢ່າງມີປະສິດທິຜົນ ໂດຍໄດ້ຍົກໃຫ້ເຫັນຂໍ້ສະດວກ, ຂໍ້ຫຍຸ້ງຍາກ, ບັນຫາທີ່ບໍ່ສອດຄ່ອງ, ເປັນຊ່ອງວ່າງ, ມີຜົນກະທົບ ຫລື ບໍ່ສາມາດຈັດຕັ້ງປະຕິບັດໄດ້, ບັນດາປະເດັນເຈາະຈີ້ມ ເຊັ່ນ: ລະບົບການຈັດຕັ້ງຂອງອົງການ ໄອຍະການປະຊາຊົນ; ພາລະບົດບາດໃນການຕິດຕາມກວດກາ ການປະຕິບັດກົດໝາຍ (ການຕິດຕາມກວດກາທົ່ວໄປ), ກໍານົດການສັ່ງຟ້ອງຜູ້ຖືກຫາຂຶ້ນສານ, ການຕິດຕາມ ກວດກາການດໍາເນີນຄະດີແພ່ງ, ການຕິດຕາມກວດກາ ການດຳເນີນຄະດີປົກຄອງ ແລະ ບັນຫາອື່ນໆ. ບັນດາຄໍາຄິດຄໍາເຫັນດັ່ງກ່າວ ໄດ້ມີຄວາມສໍາຄັນ ແລະ ເປັນປະໂຫຍດຢ່າງຍິ່ງ ໃຫ້ແກ່ການປັບປຸງຮ່າງກົດໝາຍດັ່ງກ່າວ ເຮັດໃຫ້ມີຄວາມຄົບຖ້ວນ, ສົມບູນ ແລະ ຮອບດ້ານຂຶ້ນກວ່າເກົ່າ, ສອດຄ່ອງກັບສະພາບຕົວຈິງ ຂອງການຂະຫຍາຍຕົວ ທາງດ້ານເສດຖະກິດ-ສັງຄົມ, ເປັນເຄື່ອງມືອັນສໍາຄັນ ໃນການປົກຄອງລັດ-ຄຸ້ມຄອງສັງຄົມ ໃຫ້ເປັນລະບົບກົມກຽວ, ລວມສູນຖືກຕ້ອງຍຸຕິທຳ, ເປັນເອກະພາບ ແລະ ມີປະສິດທິຜົນ ເຮັດໃຫ້ສັງຄົມມີຄວາມເປັນ ລະບຽບຮຽບຮ້ອຍ ແລະ ສີວິໄລ ຢ່າງບໍ່ຢຸດຢັ້ງ.
ໂອກາດນີ້, ທ່ານ ນາງ ພອນວັນ ອຸທາວົງ ​ໄດ້​ມີ​ຄຳ​ເຫັນວ່າ:  ແຜນງານການຮ່ວມມືລະຫວ່າງລັດ ຖະບານລາວ ແລະ ອົງການ ສະຫະປະຊາດ ເພື່ອການພັດທະນາ (ຢູເອັນດີພີ) ສ້າງຂຶ້ນພາຍໃຕ້ຂອບການຮ່ວມມື ລະຫວ່າງ ສປປ ລາວ ແລະ ອົງການ ສະຫະປະຊາດ (ຢູເອັນດີຊີເອັບ) ໄລຍະປີ 2022-2026 ແຜນງານການຮ່ວມມື ລະຫວ່າງ ລັດຖະບານລາວ  ແລະ ອົງການ ສະຫະປະຊາດ ເພື່ອການພັດທະນາ ປະກອບມີ 3 ເປົ້າໝາຍຫລັກຄື: ການປັບປຸງຊີວິດການເປັນຢູ່ ແລະ ຄວາມສົມບູນພູນສຸກເພື່ອທຸກຄົນ; ການຄຸ້ມຄອງ ຊັບພະຍາກອນທໍາມະຊາດ, ການຫລຸດຜ່ອນຄວາມສ່ຽງ ດ້ານໄພພິບັດ ແລະ ການປ່ຽນ ແປງສະພາບດິນຟ້າອາກາດ; ການຄຸ້ມຄອງບໍລິຫານລັດ ແລະ ການປົກຄອງລັດດ້ວຍກົດໝາຍ. ຜ່ານຈັດຕັ້ງປະຕິບັດ ເຫັນວ່າແຕ່ລະແຜນງານ ໄດ້ເອົາໃຈໃສ່ສູ້ຊົນ ຈັດຕັ້ງປະຕິບັດແຜນປະຈຳປີ 2023 ເປັນຂະບວນຟົດຟື້ນ ແລະ ໄດ້ຮັບຜົນສຳເລັດເປັນກ້າວໆເຊັ່ນ: ການປັບປຸງການເຂົ້າເຖິງໂອກາດຕ່າງໆ ດ້ານການລ້ຽງຊີບ ສໍາລັບຊຸມຊົນສ່ຽງຖືກກະທົບຈາກ ລະເບີດບໍ່ທັນແຕກ; ສ້າງຄວາມເຂັ້ມແຂງ ໃຫ້ຂອບນິຕິກໍາ; ສ້າງຄວາມເຂັ້ມແຂງໃຫ້ນິຕິກໍາ ລຸ່ມກົດໝາຍ ແລະ ນະໂຍບາຍ ທີ່ພົວພັນກັບການຄຸ້ມຄອງ ຊັບພະຍາກອນທໍາມະຊາດ, ການຫລຸດຜ່ອນຄວາມສ່ຽງ ຈາກໄພພິບັດ ແລະ ການປ່ຽນແປງສະພາບດິນຟ້າອາກາດ; ເພີ່ມຄວາມທົນທານຂອງປະຊາຊົນ ຕໍ່ການປ່ຽນແປງ ສະພາບດິນຟ້າອາກາດ; ປັບປຸງການມີສ່ວນຮ່ວມຂອງຊຸມຊົນ ໃນການຄຸ້ມຄອງຊັບພະຍາກອນທໍາມະຊາດ; ປົກປ້ອງພົນລະເມືອງ ແລະ ສ້າງຄວາມເຂັ້ມແຂງ ໃຫ້ການປົກຄອງລັດດ້ວຍກົດໝາຍ.
ສຳລັບແຜນວຽກຈຸດສຸມ ແລະ ບູລິມະສິດ ສໍາລັບ ປີ 2024 ຂະຫຍາຍວຽກການປົກປ້ອງສັງຄົມ ແລະ ກິດຈະກຳຊ່ວຍເຫລືອ ທີ່ພົວພັນກັບການປັບປຸງຊີວິດການເປັນຢູ່ ເພື່ອປັບປຸງຄວາມຢູ່ດີກິນດີຂອງປະຊາຊົນ, ກຽມຈັດຕັ້ງປະຕິບັດໂຄງການລິເລີ່ມ ໃນການຄຸມຄອງ ການນຳໃຊ້ເຄມີກະສິກຳ ເພື່ອສົ່ງເສີມຜະລິດຕະພັນກະສິກຳ ໃຫ້ມີຄຸນນະພາບ, ກຽມຈັດຕັ້ງປະຕິບັດ ວຽກງານອະນຸລັກປ່າໄມ້ ແລະ ຊີວະນາໆພັນ.
ທ່ານ ນາງ ແຮັດເຕີ ວາເຣຍອາວາ ເອກອັກຄະລັດຖະທູດ ສະຫະລັດອາເມລິກາ ປະຈຳລາວ ໄດ້ໃຫ້ສຳພາດຕໍ່ສື່ມວນຊົນ ໃນໂອກາດ ມາ​ດຳລົງຕຳແໜ່ງເປັນ ເອກອັກຄະລັດຖະທູດປະຈຳ​ລາວ ຄົນໃໝ່ ໃນວັນທີ 14 ພຶດສະພາ 2024 ນີ້ວ່າ: ສະຫະລັດ ອາເມລິກາ ມີຄວາມປະທັບໃຈຫລາຍ ທີ່ໄດ້ມີໂອກາດເຮັດວຽກຮ່ວມກັບ ບັນດາປະເທດອາຊຽນ ແລະ ​ໄດ້ມີສ່ວນຮ່ວມ​ໃນ​ການ​ສະໜັບສະໜູນ ສປປ ລາວ ໃນການເປັນປະທານອາຊຽນ ​ໃນ​ປີ 2024 ພາຍ​ໃຕ້ຄໍາ​ຂວັນ “ເພີ່ມທະວີການເຊື່ອມຈອດ ແລະ ຄວາມເຂັ້ມແຂງ ຂອງອາຊຽນ” ​​ໂດຍ​ລັດຖະບານ ສະຫະລັດອາເມລິກາ ໄດ້ມອບຄອມ ພິວເຕີຈຳນວນ 50 ໜ່ວຍ ເປັນມູນຄ່າຫລາຍກວ່າ 145.000 ​ໂດລາສະຫະລັດ ໃຫ້ກະຊວງການຕ່າງປະເທດ ເພື່ອຊຸກຍູ້ສົ່ງເສີມການເປັນປະທານ ອາຊຽນຂອງ ສປປ ລາວ, ​ໄດ້​ປະກອບສ່ວນຊ່ວຍ​ພັດທະນາ ​ດ້ານ​ຊັບພະຍາກອນ​ມະນຸດ ​ແລະ ອື່ນໆ.
ພ້ອມ​ກັນ​ນີ້, ຍັງໄດ້ດໍາເນີນ ໂຄງການຮຽນພາສາອັງກິດ​ ໄລຍະ​ພັກແລ້ງ ເປັນເວລາ 3-4 ອາທິດ ສໍາລັບນັກຮຽນທີ່ມີອາຍຸລະຫວ່າງ 15 -17 ປີ ຢູ່​ສູນ​ອາ​ເມ​ລິ​ກາທາດ​ດຳ ຕື່ມ​ອີກ.
*ມະຕິວ່າດ້ວຍການສ້າງເສດຖະກິດ ເອກະລາດ ເປັນເຈົ້າຕົນເອງໃນໄລຍະໃໝ່ ແມ່ນແນວທາງປ່ຽນແປງຂອງພັກເຮົາ ທັງແມ່ນມະຕິກອງປະຊຸມໃຫຍ່ຜູ້ແທນທົ່ວປະເທດຄັ້ງທີ 9 ຂອງພັກ ແລະ ບັນດາມະຕິຂອງຄະນະບໍລິຫານງານສູນກາງພັກໃນໄລຍະຜ່ານມາ. ດັ່ງນັ້ນ, ພວກເຮົາຕ້ອງເອົາໃຈໃສ່ຈັດຕັ້ງຜັນຂະຫຍາຍທິດທາງ ແລະ ສືບຕ່ໍສ້າງເສດຖະກິດຕະຫລາດຕາມທິດສັງຄົມນິຍົມ, ພັດທະນາເສດຖະກິດເປັນເຈົ້າຕົນເອງ, ເພ່ິງຕົນເອງ, ສ້າງຄວາມເຂັ້ມແຂງດ້ວຍຕົນເອງຕາມທີ່ໄດ້ກຳນົດອອກໃນມະຕິຂອງຄະນະບໍລິຫານງານສູນກາງພັກ ສະບັບເລກທີ 05/ຄບສພ, ລົງ ວັນທີ 5 ກັນຍາ 2023 ຢ່າງຕັ້ງໜ້າ.  ພັກປະຊາຊົນປະຕິວັດລາວ ຢືນຢັນມາແຕ່ຕົ້ນແລ້ວວ່າດໍາເນີນການປະຕິວັດຊາດ-ປະຊາທິປະໄຕ ເພື່ອຕໍ່ສູ້ຍາດເອົາເອກະລາດແຫ່ງຊາດ, ອິດສະຫລະພາບ, ສິດປະຊາທິປະໄຕ ແລະ ຄວາມເປັນເຈົ້າຂອງປະເທດຊາດອັນແທ້ຈິງ ມາສູ່ກຳມືຂອງປະຊາຊົນລາວບັນດາເຜົ່າ ທັງຢຶດໝັ້ນການເຊີດຊູຄວາມເປັນເອກະລາດ, ເປັນເຈົ້າຕົນເອງ, ເພ່ິງຕົນເອງ ແລະ ສ້າງຄວາມເຂັ້ມແຂງດ້ວຍຕົນເອງ ໃຫ້ມີຄວາມໜັກແໜ້ນເປັນແນວທາງພັດທະນາອັນເປັນພ້ືນຖານຂອງພັກເຮົາ (ນັບທັງການພັດທະນາເສດຖະກິດ). ໃນໄລຍະສິບກວ່າປີຜ່ານມາ, ພັກເຮົາໄດ້ວາງແນວທາງການພັດທະນາທີ່ຢືນຢູ່ບົນພື້ນຖານການຂຸດຄົ້ນ, ນໍາໃຊ້ກາລະໂອກາດ ແລະ ກໍາລັງແຮງສັງລວມເພື່ອສ້າງບາດກ້າວບຸກທະລຸໃນການພັດທະນາ, ຮັບປະກັນໃຫ້ການເຕີບໂຕຂອງເສດຖະກິດດ້ວຍຈັງຫວະທ່ີໝັ້ນທ່ຽງ ແລະ ຕໍ່ເນ່ືອງ, ສ້າງໃຫ້ມີຖານການຜະລິດ ແລະ ການບໍລິການທີ່ໜັກແໜ້ນ, ເຂັ້ມແຂງ, ຮັບປະກັນ ການພັດທະນາແບບຍືນຍົງ ແລະ ເປັນເຈົ້າຕົນເອງ. 
ຜ່ານພຶດຕິກຳຕົວຈິງໃນການກໍ່ສ້າງ, ພັດທະນາ ແລະ ຍົກລະດັບພື້ນຖານເສດຖະກິດແຫ່ງຊາດ ໄປຕາມທິດດັ່ງກ່າວ, ເຫັນວ່າຄວາມເປັນເຈົ້າຕົນເອງດ້ານເສດຖະກິດ ເມື່ອທຽບກັບເງື່ອນໄຂ, ຈຸດພິເສດ, ຄວາມສາມາດ ແລະ ທ່າແຮງບົ່ມຊ້ອນທີ່ມີຢູ່ຂອງປະເທດເຮົາ ແມ່ນບໍ່ທັນຢູ່ໃນທ່ວງທ່າທີ່ຕັ້ງໜ້າ ແລະ ໜັກແໜ້ນເທື່ອ, ຍັງເພິ່ງພາ, ເອື້ອຍອີງໃສ່ການກູ້ຢືມ, ການຊ່ວຍເຫລືອລ້າ, ອາໄສການຂຸດຄົ້ນຊັບພະຍາກອນທໍາມະຊາດ ທີ່ສົ່ງອອກວັດຖຸດິບເປັນຕົ້ນຕໍ. ຂາດການປຸງແຕ່ງ ແລະ ບໍ່ຖືກທິດຍືນຍົງ, ປະເທດເຮົາຍັງປະເຊີນໜ້າກັບການຂາດດຸນໃນຫລາຍດ້ານເຊັ່ນ: ດ້ານການຄ້າ, ພະລັງງານ, ງົບປະມານ, ເງິນຕາ ແລະ ແຮງງານ, ນອກນັ້ນ ສັງຄົມເຮົາຍັງນັບມື້ນັບກາຍເປັນສັງຄົມບໍລິໂພກ, ຄົນໃນຊາດມີຄ່ານິຍົມຊົມໃຊ້ສິນຄ້າຈາກຕ່າງປະເທດເປັນຕົ້ນຕໍ ແລະ ອ່ືນໆ... ເຮັດໃຫ້ຄວາມສາມາດຮັບມືກັບບັນຫາຕ່າງໆທີ່ເກີດຂຶ້ນຢູ່ພາຍໃນ ແລະ ຜົນສະທ້ອນຈາກສະພາບແວດລ້ອມພາຍນອກຍັງຈໍາກັດຫລາຍດ້ານ, ກໍ່ໃຫ້ເກີດມີຄວາມຫຍຸ້ງຍາກດ້ານເສດຖະກິດ-ການເງິນ, ເງິນຕາທີ່ສະສົມຢ່າງຕໍ່ເນື່ອງມາຮອດປັດຈຸບັນເຊັ່ນ: ບັນຫາໜີ້ສິນ, ເງິນເຟີ້, ອັດຕາແລກປ່ຽນເງິນຕາຕ່າງປະເທດຜັນຜວນ, ລາຄາສິນຄ້າ ແລະ ຄ່າຄອງຊີບຖີບຕົວສູງຂຶ້ນກະທົບ ຕໍ່ການພັດທະນາກໍຄືສ້າງຄວາມຫຍຸ້ງຍາກ, ຝຶດເຄືອງຕໍ່ຊີວິດການເປັນຢູ່ຂອງປະຊາຊົນ, ພະນັກງານ-ລັດຖະກອນ, ທະຫານ-ຕຳຫລວດ ແລະ ອື່ນໆ. ສາເຫດ ຫລື ປັດໄຈຕົ້ນຕໍທີ່ເຮັດໃຫ້ເກີດມີສະພາບດັ່ງກ່າວ ແມ່ນຍ້ອນການຄຸ້ມຄອງມະຫາພາກຂອງລັດຍັງບໍ່ທັນ ເຂັ້ມງວດ, ເຂັ້ມແຂງ, ຍັງມີການລະເມີດວິໄນແຜນການ-ການເງິນ ທີ່ຮ້າຍແຮງ, ປະສິດທິພາບການຄຸ້ມຄອງລັດ, ຄຸ້ມຄອງເສດຖະກິດ-ສັງຄົມດ້ວຍກົດໝາຍຍັງບໍ່ທັນສູງ, ຂາດຈຸດສຸມໃນການພັດທະນາ, ການສ້າງຖານການຜະລິດ ແລະ ການບໍລິການທີ່ເປັນຕົວຂັບເຄື່ອນເສດຖະກິດຍັງຊັກຊ້າ, ບໍ່ທ່ວງທັນກັບກາລະ ໂອກາດທີ່ມີ ແລະ ສະພາບແວດລ້ອມທີ່ເອື້ອອໍານວຍໄດ້ຢ່າງເປັນເຈົ້າການ. ຢ່າງໃດກໍດີບົນສະພາບຄວາມເປັນຈິງດັ່ງກ່າວນັ້ນ, ພວກເຮົາມີຄວາມຈໍາເປັນຢ່າງພາວະວິໄສ ເພື່ອຢືນຢັນຄືນຄວາມຖືກຕ້ອງຂອງແນວທາງ, ແຜນນະໂຍບາຍທີ່ໄດ້ວາງອອກ, ພ້ອມກັນນັ້ນກໍກວດກາ, ຕີລາຄາ ແລະ ປັບປຸງບາງນະໂຍບາຍ, ຍົກລະດັບຄວາມສາມາດດ້ານການບໍລິຫານຈັດການ, ພັດທະນາເສດຖະກິດຕາມທິດສ້າງເສດຖະກິດເອກະລາດເປັນເຈົ້າຕົນເອງໃນໄລຍະໃໝ່ ເຊິ່ງຈະເປັນເງື່ອນໄຂພື້ນຖານຮັບປະກັນການແກ້ໄຂຄວາມຫຍຸ້ງຍາກດ້ານເສດຖະກິດ-ການເງິນ ທັງໃນໄລຍະສັ້ນ ແລະ ໄລຍະຍາວກໍຄືການພັດທະນາເສດຖະກິດຕະຫລາດຕາມທິດສັງຄົມນິຍົມຢູ່ປະເທດເຮົາ ໃຫ້ນັບມື້ນັບເປັນຮູບປະທຳຍິ່ງຂຶ້ນ.
ພິທີມອບ-ຮັບ ລົດອຳບູບລັງ ຈາກ ແຂວງຊຸງຊອງນໍາໂດ ສ ເກົາຫລີ ຈໍານວນ 17 ຄັນ ພ້ອມດ້ວຍອຸປະກອນໂປເຈັກເຕີ ແລະ ເຄື່ອງດັບເພີງ ລວມມູນຄ່າ ທັງໝົດ 498.226 ໂດລາສະຫະລັດ ມອບໃຫ້ ກະຊວງແຮງງານ ແລະ ສະຫວັດດີການສັງຄົມ, ຂະແໜງການ, ອົງການປົກຄອງທ້ອງຖິ່ນ ແລະ ພາກສ່ວນກ່ຽວຂ້ອງ ເພື່ອນໍາໄປຮັບໃຊ້ວຽກງານຂອງແຕ່ລະພາກສ່ວນ ໃຫ້ເກີດປະໂຫຍດສູງສຸດ. ຈັດຂຶ້ນໃນວັນທີ 13 ພຶດສະ ພາ 2024 ທີ່ກະຊວງ ແຮງງານ ແລະ ສະຫັວດດີການສັງຄົມ(ຮສສ) ໂດຍມີ ທ່ານ ດຣ ຢູ ຮຽນຊຸກ ປະທານສະມາຄົມສິລະປະ ແລະ ແລກປ່ຽນວັດທະນະທຳແຊຣິງ, ທ່ານ ໂກກ ວັງຈອງ ຫົວໜ້າພະແນກດັບເພີງ ແຂວງຊູງຊອງນຳໂດ ແຫ່ງ ສ ເກົາຫລີ, ມີພາກສ່ວນກ່ຽວຂ້ອງ ສອງຝ່າຍເຂົ້າຮ່ວມ.
ໂອກາດນີ້,  ທ່ານ ລີປ່າວ ຢ່າງ ໄດ້ຕາງໜ້າໃຫ້ກະຊວງແຮງງານ ແລະ ສະຫວັດດການສັງຄົມ ກໍຄືລັດຖະ ບານ ແຫ່ງ ສປປ ລາວ ໄດ້ສະແດງຄວາມຍ້ອງຍໍຊົມເຊີນ ແລະ ຕີລາຄາສູງ ຕໍ່ການຊ່ວຍເຫລືອ ຂອງສະມາຄົມສິລະປະ ແລະ ແລກປ່ຽນວັດທະນະທຳແຊຣິງ ແຫ່ງ ສ ເກົາຫລີ ແລະ ສະຖານີປ້ອງກັນ ແລະ ຄວບຄຸມດັບເພີງ ແຂວງ ຊູງຊອງນຳໂດ ແຫ່ງ ສ ເກົາຫລີ ທີ່ໃຫ້ການຊ່ວຍເຫລືອໃນຄັ້ງນີ້ ກໍຄື ໄລຍະຜ່ານມາ ເຊິ່ງເປັນປະກອບສ່ວນອັນສໍາຄັນ ເຂົ້າໃນການອໍານວຍຄວາມສະດວກ ໃຫ້ແກ່ການບໍລິການ ແລະ ໃຫ້ການຊ່ວຍເຫລືອ ປະຊາຊົນ ແລະ ສັງຄົມ ໃຫ້ມີປະສິດທິຜົນ ດີກວ່າເກົ່າ ແລະ ພ້ອມທັງໃຫ້ຄໍາໝັ້ນສັນຍາວ່າ ພວກເຮົາ ຈະປົກປັກຮັກສາ, ຄຸ້ມຄອງ ແລະ ນໍາໃຊ້ ພາຫະນະ ພ້ອມອຸບປະກອນ ເຫລົ່ານີ້ ໃຫ້ມີປະສິດທິຜົນສູງສຸດ.
ໃນໄລຍະຜ່ານມາ ສະມາຄົມສິລະປະ ແລະ ແລກປ່ຽນວັດທະນະທຳແຊຣິງ ແລະ ຂະແໜງການດັບເພີງ ແຂວງຊູງຊອງນຳໂດ ແຫ່ງ ສ ເກົາຫລີ ກໍເຄີຍໃຫ້ການຊ່ວຍລົດອໍາບູລັງ ຈໍານວນ 15 ຄັນ ໃນປີ 2023 ແລະ ອຸປະກອນເຄື່ອງໃຊ້ຫ້ອງການຄອມພິວເຕີ ຈໍໍານວນໜຶ່ງ ໃຫ້ແກ່ ສປປ ລາວ, ກະຊວງແຮງງານ ແລະ ສະຫວັດດີການສັງຄົມ ກໍໄດ້ປະຕິບັດບົດບາດເປັນຈຸດປະສານງານ ໃນການປະສານສົມທົບກັບ ບັນດາຂະແໜງການຂັ້ນສູນກາງ ແລະ ອົງການປົກຄອງທ້ອງຖິ່ນ ເພື່ອແຈກຢາຍ ພາຫະນະ ແລະ ອຸປະກອນ ດັ່ງກ່າວ ໄປໃຫ້ພາກສ່ວນກ່ຽວຂ້ອງ ນໍາເອົາໄປນໍາໃຊ້ ຕາມສະພາບ ແລະ ເງື່ອນໄຂ ຂອງແຕ່ລະພາກສ່ວນ ບົນພື້ນຖານເຈດຕະນາລົມ ຂອງແຂວງຊູງຊອງນຳໂດ.
ໃນວັນທີ 13 ພຶດສະພາ 2024 ຜ່ານມາ, ທ່ານ ສະເຫລີມໄຊ ກົມມະສິດ ຮອງນາຍົກລັດຖະມົນຕີ, ລັດຖະມົນຕີ ກະຊວງການຕ່າງປະເທດ ແຫ່ງ  ສປປ ລາວ ໄດ້ຕ້ອນຮັບການເຂົ້າຢ້ຽມຂໍ່ານັບຂອງ ທ່ານ ຫລິວ ຫົງຈ້ຽນ ເລຂາພັກນະຄອນຄຸນໝິງ ແຂວງຢຸນໜານ ສປ ຈີນ ພ້ອມດ້ວຍຄະນະ ໃນໂອກາດເດີນທາງມາຢ້ຽມຢາມເຮັດວຽກຢູ່ ສປປ ລາວ.
ໂອກາດນີ້, ທ່ານຮອງນາຍົກລັດຖະມົນຕີ ໄດ້ສະແດງຄວາມຍິນດີຕ້ອນຮັບ ແລະ ຕີລາຄາສູງ ຕໍ່ການຢ້ຽມຢາມ ສປປ ລາວ ຂອງຄະນະຜູ້ແທນຈາກນະຄອນຄຸນໝິງ ໃນຄັ້ງນີ້. ພ້ອມທັງ ຕີລາຄາສູງຕໍ່ຕໍ່ສາຍພົວພັນມິດຕະພາບອັນເປັນມູນເຊື້ອ, ການເປັນຄູ່ຮ່ວມ ຍຸດທະສາດຮອບດ້ານ, ໝັ້ນຄົງຍາວນານ ຕາມທິດ 4 ດີ ແລະ ການເປັນຄູ່ຮ່ວມຊາຕະກຳ ລາວ-ຈີນ, ຈີນ-ລາວ ລະຫວ່າງສອງພັກ, ສອງລັດ ແລະ ສອງປະຊາຊົນສອງຊາດ ລາວ-ຈີນ. ພ້ອມກັນນັ້ນ, ທ່ານ ສະເຫລີມໄຊ ກົມມະສິດ ກໍໄດ້ສະແດງຄວາມຊົມເຊີຍມາຍັງ ນະຄອນຄຸນໝິງ ກໍຄື ແຂວງຢຸນນານ ເນື່ອງໃນໂອກາດໄດ້ຮັບ ມອບໝາຍຈາກສູນກາງ ໃນການຊຸກຍູ້, ເສີມຂະຫຍາຍການພົວພັນ ແລະ ຮ່ວມມືຮ່ວມກັບ ສປປ ລາວ ກໍຄື ການຈັດຕັ້ງປະຕິບັດບັນດາ ໂຄງການຮ່ວມມືແບບຢ່າງ ທີ່ການນຳສູງສຸດຂອງສອງປະເທດ ຕົກ ລົງເຫັນດີເປັນເອກະພາບກັນ ໃຫ້ເປັນຮູບປະທຳ.
ທັງສອງຝ່າຍຍັງໄດ້ປຶກສາຫາລື ກ່ຽວກັບການຊຸກຍູ້ການຮ່ວມມື ດ້ານເສດຖະກິດຕາມແລວທາງ ລົດໄຟລາວ-ຈີນ ໂດຍສະເພາະການສ້າງເງື່ອນໄຂ ອຳນວຍຄວາມສະດວກໃຫ້ແກ່ ການຂົນສົ່ງສິນຄ້າຂອງ ສປປ ລາວ ສູ່ ສປ ຈີນ ໃຫ້ນັບມື້ນັບຫລາຍຂຶ້ນ. ພ້ອມນັ້ນ, ທ່ານ ຮອງນາຍົກລັດຖະມົນຕີ ສະເຫລີມໄຊ ກົມມະສິດ ໄດ້ຖືເອົາໂອກາດ ໃນການເປີດປີທ່ອງທ່ຽວລາວ 2024 ເຊື້ອເຊີນບັນດານັກທ່ອງທ່ຽວ ຈາກ ສປ ຈີນ ກໍຄື ນະຄອນຄຸນໝິງ ມາທ່ອງທ່ຽວ ສປປ ລາວ ໃຫ້ຫລາຍຂຶ້ນ.
ໃນໂອກາດດຽວກັນ, ທ່ານ ຫລິວຫົງຈ້ຽນ ໄດ້ຕາງໜ້າໃຫ້ຄະນະສະແດງຄວາມຂອບອົກ ຂອບໃຈຕໍ່ການຕ້ອນຮັບອັນອົບອຸ່ນໃນຄັ້ງນີ້, ພ້ອມທັງສະແດງຄວາມຍິນດີ ຈະສືບຕໍ່ຊຸກຍູ້ເພີ່ມທະວີການຮ່ວມມື ລະຫວ່າງ ນະຄອນຄຸນໝິງ ແລະ ບັນດາອຳນາດ ການປົກຄອງທ້ອງຖິ່ນຂອງ ສປປ ລາວ ໃນຂະແໜງການທີ່ທັງສອງຝ່າຍ ເຫັນວ່າມີທ່າແຮງຮ່ວມກັນ.
ໃນໂອກາດເຄື່ອນໄຫວຊຸກຍູ້ ວຽກງານໄອຍະການປະຊາຊົນ ຢູ່ 3 ແຂວງຄື: ແຂວງໄຊສົມບູນ, ແຂວງຊຽງຂວາງ ແລະ ແຂວງຫົວພັນ ລະຫວ່າງວັນທີ 12-17 ພຶດສະພາ 2024 ນີ້, ທ່ານ ບຸນທັນ ບຸນທະວິໄລ ຮອງຫົວໜ້າອົງການ ໄອຍະການປະຊາຊົນສູງສຸດ (ອອປສ) ໄດ້ມີຄຳເຫັນໂອ້ລົມພະນັກງານຫລັກແຫລ່ງ ທົ່ວອົງການ ໄອຍະການປະຊາຊົນ ແຂວງໄຊສົມບູນ ໂດຍທ່ານໄດ້ເນັ້ນໃຫ້ຄະນະນໍາ ອົງການໄອຍະການປະຊາຊົນແຂວງ ຕ້ອງຖືສໍາຄັນວຽກງານສຶກສາອົບຮົມ ການເມືອງແນວຄິດ ພະນັກງານຢ່າງເລິກເຊິ່ງ, ເປັນປົກກະຕິຕໍ່ເນື່ອງ, ມີຄວາມອຸ່ນ ອຽນທຸ່ນທ່ຽງ, ຮ່ວມແຮງຮ່ວມໃຈກັນສ້າງຜົນງານ; ສືບຕໍ່ວຽກງານຄຸ້ມຄອງ-ນໍາພາພະນັກງານ ໂດຍຕິດພັນ ກັບການຊັບຊ້ອນ, ບັນຈຸ, ໂຍກຍ້າຍ, ແຕ່ງຕັ້ງ ເຊິ່ງແມ່ນອົງການໄອຍະການສູງສຸດ ເປັນຜູ້ຈັດຕັ້ງປະຕິບັດ; ສ້າງກົນໄກ ປະສານງານກັບພາກສ່ວນກ່ຽວຂ້ອງ ໂດຍມີການປະຊຸມສ່ອງແສງລາຍງານ, ສືບຕໍ່ແກ້ໄຂບັນຫາຄໍາຮ້ອງຟ້ອງ ຕິດພັນ ກັບວາລະແຫ່ງຊາດ ວ່າດ້ວຍການແກ້ໄຂບັນຫາຢາເສບຕິດ ແລະ ສືບຕໍ່ເຮັດໜ້າທີ່ວຽກງານກວດກາທົ່ວໄປ ພ້ອມທັງສ້າງຄວາມເຂັ້ມ ແຂງໃຫ້ແກ່ພະນັກງານ.
ໃນໂອກາດນີ້, ທ່ານ ຄໍາເພັດ ດວງມາລາ ຫົວໜ້າອົງການໄອຍະການປະຊາຊົນ ແຂວງໄຊສົມບູນ ໄດ້ໃຫ້ຮູ້ວ່າ: ໃນໜຶ່ງປີຜ່ານມາ, ອົງການໄອຍະການປະຊາຊົນ ແຂວງໄຊສົມບູນ ໄດ້ຮັບສໍານວນຄະດີຢາເສບຕິດ ທັງໜົດ 39 ເລື່ອງ, ແກ້ໄຂໄດ້ 39 ເລື່ອງເທົ່າກັບ 100%, ໄດ້ເຂົ້າຮ່ວມຖະແຫລງຄະດີຢາເສບຕິດທີ່ປະຊຸມສານ 24 ເລື່ອງ, ສານຕັດສິນເອົາຕາມຄໍາຖະແຫລງ 23 ເລື່ອງ, ໄດ້ສະເໜີຄັດຄານຄໍາຕັດສິນຂອງສານ 1 ເລື່ອງ; ຄະດີອາຍາມີທັງໜົດ 257 ເລື່ອງ, ຄ້າງມາ 202 ເລື່ອງ, ຄະດີເຂົ້າໃໜ່ 55 ເລື່ອງ, ແກ້ໄຂໄດ້ 14 ເລື່ອງ, ພວມຈັດຕັ້ງປະຕິບັດ 243 ເລື່ອງ, ຄະດີບໍ່ສາມາດຈັດຕັ້ງປະຕິບັດໄດ້ 13 ເລື່ອງ; ສໍາລັບຄະດີແພ່ງລວມທັງໜົດ 40 ເລື່ອງ, ຄ້າງມາ 28 ເລື່ອງ, ເຂົ້າໃໜ່ 6 ເລື່່ອງ, ປະຕິບັດສໍາເລັດ 6 ເລື່ອງ, ພວມຈັດຕັ້ງປະຕິບັດ 36 ເລື່ອງ. ພ້ອມນີ້, ອົງການໄອຍະການປະຊາ ຊົນແຂວງໄຊສົມບູນ ແລະ ເຂດ ຍັງໄດ້ເອົາໃຈໃສ່ປະສານສົມທົບກັບ ເຈົ້າໜ້າທີ່ໆກ່ຽວຂ້ອງ ເພື່ອກວດກາການນໍາໃຊ້ ວິທີການສືບສວນ-ສອບສວນ ແລະ ການນໍາໃຊ້ມາດຕະການສະກັດກັ້ນ ເປັຍຕົ້ນ ໄດ້ອອກຄໍາແນະນໍາ 74 ສະບັບ, ຄໍາສັ່ງກັກຂັງພາງ 123 ສະບັບ, ຄໍາສັ່ງຕໍ່ການກັກຂັງພາງ 157 ສະບັບ, ຄໍາສັ່ງຈັບຕົວ 22 ສະບັບ, ຄໍາສັ່ງປ່ອຍຕົວ ພາງ 7 ສະບັບ, ຄໍາສັ່ງຊັດມ້ຽນຄະດີ 2 ສະບັບ, ຄໍາສັ່ງກວດຄົ້ນເຄຫາສະຖານ 23 ສະບັບ, ໜາຍຮຽກ 10 ສະບັບ ແລະ ໄດ້ເປີດກອງປະຊຸມຮ່ວມ ເພື່ອປຶກສາຫາລືການແກ້ໄຂຄະດີໄດ້ 14 ຄັ້ງ.
ໃນໂອກາດດຽວກັນ, ທ່ານ ບຸນທ່ຽງ ວິໄລວົງ ຮັກສາການຫົວໜ້າຫ້ອງການ ອົງການໄອຍະການປະຊາຊົນສູງສຸດ ກໍໄດ້ມອບຄອມພິວເຕີ ຈໍານວນ 2 ຊຸດ ໃຫ້ແກ່ອົງການໄອຍະການປະຊາຊົນ ແຂວງໄຊສົມບູນ ເພື່ອນໍາໃຊ້ເຂົ້າໃນວຽກງານ ໃຫ້ມີຄວາມສະດວກ ແລະ ວ່ອງໄວ ຂຶ້ນກວ່າເກົ່າ.
ຂປລ. ກົມສົ່ງເສີມການຄ້າ ແລະ ຫັດຖະກຳ ກະຊວງອຸດສາຫະກໍາ ແລະ ການຄ້າ ຈັດພິທີເປີດບໍລິການລະບົບການຄ້າ (ແພລັດຟອມ) ເອເລັກໂຕຣນິກ ສຳລັບຜະລິດຕະພັນກະສິກຳລາວ ໂດຍໄດ້ຮັບການຊ່ວຍເຫລືອຫລ້າຈາກ ລັດຖະບານ  ສປ ຈີນ ໃຫ້ແກ່ລັດຖະບານ ສປປ ລາວ ໃນວັນທີ 13 ພຶດສະພາ 2024 ທີ່ ນະຄອນຫລວງວຽງຈັນ ໂດຍການເປັນປະທານຮ່ວມເປີດພິທີຂອງ ທ່ານ ມະໄລທອງ ກົມມະສິດ ລັດຖະມົນຕີ ກະຊວອຸດສາຫະກຳ ແລະ ການຄ້າ, ທ່ານ ຫວາງສ້າງ ອຸປະທູດຊົ່ວຄາວ ສະຖານເອກອັກຄະລັດຖະທູດ ແຫ່ງ ສປ ຈີນ ປະຈຳ ສປປ ລາວ, ມີຜູ້ຕາງໜ້າອົງການຈັດຕັ້ງ, ບໍລິສັດ ແລະ ພາກສ່ວຍກ່ຽວຂ້ອງເຂົ້າຮ່ວມ.
ທ່ານ ວິທູນ ສິດທິມໍລະດາ ຫົວໜ້າກົມສົ່ງເສີມການຄ້າ ແລະ ຫັດຖະກຳ ໄດ້ໃຫ້ຮູ້ກ່ຽວກັບຈຸດປະສົງການກໍ່ສ້າງລະບົບ ການຄ້າເອເລັກໂຕຣນິກ ສຳລັບຜະລິດຕະພັນກະສິກຳລາວ ວ່າ: ກົມສົ່ງເສີມການຄ້າ ແລະ ຫັດຖະກຳ, ກະຊວງອຸດສາຫະກໍາ ແລະ ການຄ້າ ໃນນາມຜູ້ຈັດຕັ້ງປະຕິບັດ ໂຄງການຊ່ວຍເຫລືອກໍ່ສ້າງລະບົບ ການຄ້າຜ່ານທາງເອເລັກໂຕຣນິກ ຫລື ສໍາລັບຜະລິດຕະພັນກະສິກໍາລາວ ເຊິ່ງເປັນໜຶ່ງໃນໂຄງການທີ່ສຳຄັນ ທີ່ໄດ້ຮັບການຊ່ວຍເຫລືອຫລ້າຈາກ ລັດຖະບານ ແລະ ປະຊາຊົນ ສປ ຈີນ. ພາຍຫລັງໄດ້ເຊັນສັນຍາວ່າດ້ວຍ ການຊ່ວຍເຫລືອກໍ່ສ້າງໂຄງການ ໃນວັນທີ 19 ພະຈິກ 2020, ກະຊວງອຸດສາຫະກຳ ແລະ ການຄ້າ ໄດ້ແຕ່ງຕັ້ງຄະນະກໍາມະການປະເມີນວຽກງານ ການບໍລິການແລະ ບຳລຸງຮັກສາ, ສະບັບເລກທີ 0172/ອຄ,ຈພງ, ລົງວັນທີ 4 ມີນາ 2021 ໂດຍໄດ້ເຮັດວຽກຄັດເລືອກເອົາ ບໍລິສັດທີ່ປຶກສາ ອີເອັດທີ ຄອນເຊົ້າຕີ້ງ ຈໍາກັດ  ແລະ  ບໍລິສັດດຳເນີນງານ ອາໂລ ເຕັກໂນໂລຊີ ຈໍາກັດ ທີ່ເປັນບໍລິສັດພັດທະນາລະບົບໄອຊີທີ ເຂົ້າຮ່ວມໃນຂະບວນການ ກໍ່ສ້າງລະບົບຮ່ວມກັບ ບໍລິສັດຈາກ ສປ ຈີນ ທີ່ໄດ້ຮັບມອບໝາຍ.
ກົມສົ່ງເສີມການຄ້າ ແລະ ຫັດຖະກໍາ ສືບຕໍ່ຮ່ວມມືກັບບໍລິສັດດໍາເນີນງານ ອາໂລ ເຕັກໂນໂລຊີ ເປັນຜູ້ດຳເນີນການບໍລິຫານ ແລະ ໃຫ້ບໍລິການ ເວັບໄຊທີ່ສ້າງຂື້ນ, ສ່ວນທາງ ບໍລິສັດ ອ່ານຫຸ່ຍອີ້ຊ່າງ ເຕັກໂນໂລຊີ ດີຈິຕອນ ແມ່ນປະກອບຊ່ຽວຊານປະຈຳການ ຕິດຕາມບຳລຸງຮັກສາລະບົບຊ່ວຍ ຈົນສິ້ນສຸດໂຄງການ.
ນອກນີ້, ການກໍ່ສ້າງລະບົບການຄ້າເອເລັກໂຕຣນິກ ສຳລັບສິນຄ້າກະສິກຳລາວ ກໍຄື ການສ້າງແພລັດຟອມ ທີ່ເປັນແຫລ່ງຂໍ້ມູນສິນຄ້າກະສິກຳລາວ ເປັນເວັບໄຊທີ່ຮັບໃຊ້ສາທາລະນະແລ້ວ, ຍັງເປັນການລິເລີ່ມສ້າງພື້ນຖານໂຄງລ່າງ ດ້ານເຕັກໂນໂລຊີຂໍ້ມູນຂ່າວສານ ແລະ ການສື່ສານ ໃນຂົງເຂດການຄ້າ ແລະ ບໍລິການ, ສ້າງຈຸດບໍລິການໃນທົ່ວປະເທດ, ຝຶກອົບຮົມໃຫ້ພະນັກງານລັດ, ຜູ້ຜະລິດ ແລະ ຫົວໜ່ວຍທຸລະກິດທີ່ກ່ຽວຂ້ອງ, ສະໜັບສະໜູນດ້ານເຕັກນິກ ການບໍລິຫານລະບົບ, ສ້າງຕັ້ງຮູບແບບ ການພັດທະນາໃຫ້ ເຂົ້າເຖິງເຂດຊົນນະບົດ ເພື່ອສາມາດເຊື່ອມໂຍງ ດ້ານຂໍ້ມູນໃຫ້ເກີດໝາກຜົນ ບັນລຸໄດ້ການ ຊື້-ຂາຍ ອອນລາຍ ລະຫວ່າງຜູ້ຜະລິດ ແລະ ຜູ້ບໍລິໂພກ, ຊຸກຍູ້ການຜະລິດກະສິນກຳຂອງລາວ ໃຫ້ເປັນຜະລິດຕະພັນ ສົ່ງອອກໄປ ຕ່າງປະເທດ ຂະຫຍາຍຕົວກວ້າງຂວາງຂຶ້ນ ໂດຍຜ່ານ ແພລັດຟອມ ຢູ່ເທິງເວັບໄຊ ທີ່ມີຊື່ວ່າ ເວັບ ທີ່ເປັນແພລັດຟອມພາຍໃນ ແລະ ເວັບ
​ໂອກາດ​ນີ້, ທ່ານ ທອງສະຫວັນ ພົມວິຫານ ໄດ້ສະແດງຄວາມຊົມເຊີຍ ແລະ ຕີລາຄາສູງ ຕໍ່ການປະຕິບັດໜ້າທີ່ທາງການທູດຂອງ ທ່ານ ໂຄບະຢະຊິ ເຄັນອິຈິ ຢູ່ ສປປ ລາວ ໃນໄລຍະຜ່ານມາ ເຊິ່ງ ທ່ານທູດໄດ້ເຄື່ອນໄຫວຢ່າງຕັ້ງໜ້າ ໃນການປະກອບສ່ວນອັນສໍາຄັນ ເຂົ້າໃນການເສີມຂະຫຍາຍສາຍ ພົວພັນມິດຕະພາບ ແລະ ​ ການເປັນຄູ່ຮ່ວມຍຸດທະສາດ ລາວ-ຍີ່ປຸ່ນ ໃຫ້ນັບມື້ນັບໄດ້ຮັບການພັດທະນາ ແລະ ມີໝາກຜົນຕົວຈິງຫລາຍຂຶ້ນ. ນອກນັ້ນ,​ ທ່ານ ທອງສະຫວັນ ພົມວິຫານ ຍັງໄດ້ສະແດງຄວາມຂອບໃຈ ຜ່ານທ່ານເອກອັກຄະຣາຊະທູດ ໄປຍັງລັດຖະບານ ແລະ ປະຊາຊົນຍີ່ປຸ່ນ ທີ່ໄດ້ໃຫ້ການຊ່ວຍເຫລືອ ສະໜັບສະໜູນແກ່ ສປປ ລາວ ໃນການພັດທະນາ ເສດຖະກິດ-ສັງຄົມຂອງ ສປປ ລາວ ກໍຄື ການຊ່ວຍເຫລືອ ໃນການເປັນປະທານໝູນວຽນອາຊຽນ ຂອງ ສປປ ລາວ ໃນປີ 2024. ພ້ອມນີ້, ທ່ານຍັງໄດ້ ອວຍພອນ ທ່ານເອກອັກຄະຣາຊະທູດ ຈົ່ງມີພາລະນາໄມສົມບູນ, ມີຄວາມຜາສຸກ ແລະ ປະສົບຜົນສໍາເລັດ ໃນໜ້າທີ່ວຽກງານອັນໃໝ່ ທີ່ມີກຽດຂອງຕົນ ພ້ອມທັງສືບຕໍ່ຕິດຕາມຊຸກຍູ້ ແລະ ປະກອບສ່ວນ ເພີ່ມພູນຄູນສ້າງ ສາຍພົວພັນລາວ-ຍີ່ປຸ່ນ ໃຫ້ຈະເລີນງອກງາມຍິ່ງຂຶ້ນໃນຕໍ່ໜ້າ.
ພ້ອມ​ກັນ​ນີ້, ທ່ານ ໂຄບະຢະຊິ ເຄັນອິຈິ ໄດ້ສະແດງຄວາມຂອບໃຈ ຕໍ່ການຕ້ອນຮັບອັັນອົບອຸ່ນ ແລະ ການໃຫ້ຄວາມຮ່ວມມືຊ່ວຍເຫລືອ ຕະຫລອດໄລຍະເວລາ ປະຕິບັດໜ້າທີ່ການທູດຢູ່ ສປປ ລາວ ດ້ວຍຜົນສໍາເລັດ ອັນຈົບງາມ; ຕີລາຄາສູງ ຕໍ່ສາຍພົວພັນຄູ່ຮ່ວມຍຸດທະສາດ ລະຫວ່າງ ສອງປະເທດ ຍີ່ປຸ່ນ-ລາວ, ການເປັນຄູ່ຮ່ວມຍຸດທະສາດຮອບດ້ານ ອາຊຽນ-ຍີ່ປຸ່ນ, ພ້ອມທັງ ຍິນດີຮ່ວມກັບຝ່າຍລາວ ໃນການສືບຕໍ່ເສີມຂະຫຍາຍ ສາຍພົວພັນມິດຕະພາບ ແລະ ການຮ່ວມມື ລະຫວ່າງ ສອງປະເທດ ກໍຄື ປະຊາຊົນສອງຊາດ ຍີ່ປຸ່ນ-ລາວ ໃຫ້ນັບມື້ໄດ້ຮັບການພັດທະນາຍິ່ງໆຂຶ້ນ.
ຂປລ. ໂອກາດສະເຫລີມສະຫລອງ ວັນໄຊຊະນະດຽນບຽນຟູ ຄົບຮອບ 70 ປີ ຢູ່ດຽນບຽນຟູ ສສ ຫວຽດນາມ ໃນວັນທີ 7 ພຶດສະພາ 2024 ຜ່ານມານີ້, ທ່ານ ຟາມ ດຶກ ກູ ໄດ້ຕາງໜ້າ ໃຫ້ນັກຮົບເກົ່າ, ນັກຮົບປະຕິວັດຫວຽດນາມ ຂຶ້ນມີຄຳເຫັນ ສະແດງຄວາມພາກພູມໃຈ ທີ່ໄດ້ເຂົ້າຮ່ວມການເຄື່ອນໄຫວໂດຍກົງ ໃນຂະບວນການດຽນບຽນຟູ, ໄດ້ເຫັນເຫດການປະຫວັດສາດ ອັນສະຫງ່າລາສີ ທີ່ເຕັມໄປດ້ວຍຄວາມລຳບາກ ແລະ ສິ່ງທ້າທາຍຂອງປະເທດຊາດ ຢູ່ບັ້ນ​ຮົບດຽນບຽນຟູ, ພ້ອມທັງຕີລາຄາສູງຕໍ່ບັນດານັກຮົບປະຕິວັດ ແລະ ປະຊາຊົນ ຜູ້ທີ່ເສຍສະລະຊີວິດ ເພື່ອຊາດ ເພື່ອແຜ່ນດິນ ຈົນສາມາດຍາດໄດ້ໄຊຊະນະ ໃນບັ້ນຮົບດຽນບຽນຟູ.
ທ່ານ ຟາມ ດຶກ ກູ ​ໄດ້​ໃຫ້​ຮູ້ວ່າ: ໃນໄລຍະ 70 ປີຜ່ານມາ, ໃນບັ້ນຮົບຍຸດທະສາດດຽນບຽນຟູ ໃນປີ 1954, ກອງພັນໃຫຍ່ ແລະ ກອງພັນ 383 ຂອງກອງພັນໃຫຍ່ປືນໃຫຍ່ 367 ຂອງພວກເຮົາໄດ້ຮັບ ກຽດມອບໝາຍຈາກ ບັນດາຜູ້ບັນຊາການທະຫານບົກ ຈັດຕັ້ງກອງພັນຕ້ານການຍິງປືນໃຫຍ່ ຂອງກອງທັບເຮືອ ດ້ວຍຈິດໃຈເດັດດ່ຽວຕໍ່ສູ້ ຍາດເອົາໄຊຊະນະ, ຕໍ່ສູ້ຢ່າງພິລະ​ອາດ​ຫານ, ຮ່ວມກັບບັນດາໜ່ວຍ ມິດຕະພາບ, ສາມາດເອົາຊະນະກອງທັບອາກາດ ຂອງພວກລ່າເມືອງຂຶ້ນຝຣັ່ງ ແລະ ການແຊກແຊງຂອງອາເມລິກາ, ສາມາດຕັດເສັ້ນທາງການສະໜອງ ການບິນຂອງສັດຕູ ຢູ່ເຂດນ່ານຟ້າດຽນບຽນ, ສາມາດຍິງ ເຮືອບິນ​ 62 ລຳ ເຊິ່ງໄດ້ປະກອບສ່ວນສຳຄັນ ເຂົ້າໃນໄຊຊະນະລວມ ຂອງກອງທັບ ແລະ ປະຊາຊົນຫວຽດນາມ ໃນຂະບວນການດຽນບຽນຟູ.
ທ່ານ ຟາມ ດຶກ ກູ ຍັງ​ໄດ້​ກ່າວ​ອີກວ່າ: ທະຫານ ແລະ ນັກຮົບເກົ່າດຽນບຽນ ຍາມໃດກໍເຊີດຊູບັນດາຄຸນນະພາບ, ຮີດຄອງປະເພນີອັນດີງາມ ຂອງທະຫານລຸງໂຮ່ ເປັນແບບຢ່າງໃນການດຳລົງຊີວິດ, ປະຕິບັດຕາມ ແນວທາງຂອງພັກ, ນະໂຍບາຍ, ກົດໝາຍຂອງລັດ, ຕັ້ງໜ້າເຂົ້າຮ່ວມການກໍ່ສ້າງ ລະບົບການເມືອງທີ່ປອດໃສ ແລະ ໝັ້ນຄົງເຂັ້ມແຂງ, ໂຄສະນາເຜີຍແຜ່ອຸດົມການປະຕິວັດ, ປຸກລະດົມ ແລະ ເຊີດຊູບັນດາ ຮີດຄອງປະເພນີອັນສະຫງ່າລາສີຂອງຊາດ ໃຫ້ແກ່ຄົນຮຸ່ນໜຸ່ມ. ພ້ອມທັງ ສະແດງຄວາມເຊື່ອໝັ້ນວ່າ: ຄົນຮຸ່ນໜຸ່ມໃນທຸກວັນນີ້, ຍາມໃດກໍມີຄວາມພາກພູມໃຈ, ຈົດຈຳ ແລະ ເຊີດຊູບັນດາຮີດ ຄອງປະເພນີ ອັນສະຫງ່າລາສີຂອງຊາດ ແລະ ຈິດໃຈ ຂອງໄຊຊະນະດຽນບຽນຟູ, ກ້າຄິດ, ກ້າເຮັດ, ມີຄວາມຂະຫຍັນໝັ່ນພຽນ ແລະ ມີຫົວຄິດປະດິດສ້າງ ແລະ ປົກປັກຮັກສາປະເທດຊາດສັງຄົມນິຍົມ.
ໂດຍຕອບສະໜອງຕາມການເຊື້ອເຊີນ ຂອງ ຄະນະພົວພັນຕ່າງປະເທດສູນກາງພັກ ປປ ລາວ ແລະ ເພື່ອປະຕິບັດແຜນການຮ່ວມມື ລະຫວ່າງ ພັກ ປປ ລາວ ແລະ ພັກກອມມູນິດຈີນ ແລະ ແຜນການຮ່ວມມື ລະຫວ່າງ ຄະນະພົວພັນຕ່າງປະເທດ ຂອງ 2 ສູນກາງພັກ ລາວ-ຈີນ ປະຈຳປີ 2024, ຄະນະຜູ້ແທນ ຂອງ ພັກກອມມູນິດຈີນ ນຳໂດຍ ສະຫາຍ ຈ້າວ ຊື້ທົງ ຜູ້ຊ່ວຍຫົວໜ້າຄະນະພົວພັນ ຕ່າງປະເທດ ສູນກາງພັກກອມມູນິດຈີນ ພ້ອມຄະນະ ໄດ້ເດີນທາງ​ມາ​ຢ້ຽມ​ຢາມ ແລະ ​ເຮັດ​ວຽກຢູ່ ສ​ປ​ປ ລາວ ແຕ່​ວັ​ນ​ທີ 9-12 ພຶດສະພາ 2024.
ໃນຕອນບ່າຍວັນທີ 10 ພຶດສະພາ 2024 ສະຫາຍ ຈ້າວຊືທົງ ພ້ອມດ້ວຍຄະນະ ໄດ້ເຂົ້າຢ້ຽມຂໍ່ານັບ ສະຫາຍ ບຸນທອງ ຈິດມະນີ ກໍາມະການກົມການເມືອງ, ຜູ້ປະຈໍາການຄະນະເລຂາທິການສູນກາງພັກ, ຮອງປະທານປະເທດ ແຫ່ງ ສປປ ລາວ, ເຊິ່ງໂອກາດດັ່ງກ່າວ ສະຫາຍ ບຸນທອງ ຈິດມະນີ ໄດ້ສະແດງຄວາມຄວາມຍິນດີຕ້ອນຮັບ ແລະ ຕີລາຄາສູງຕໍ່ການຢ້ຽມຢາມ-ເຮັດວຽກ ຢູ່ ສປປ ລາວ ຂອງ ສະຫາຍ ຈ້າວ ຊື້ທົງ ພ້ອມດ້ວຍຄະນະໃນຄັ້ງນີ້, ໂດຍສະເພາະແມ່ນ ການພົບປະເຮັດວຽກກັບພາກສ່ວນທີ່ກ່ຽວຂ້ອງຂອງລາວ ເພື່ອຮ່ວມກັນຕີລາຄາຄືນ ການຈັດຕັ້ງປະຕິບັດ ແຜນແມ່ບົດວ່າດ້ວຍ ການສ້າງຄູ່ຮ່ວມຊາຕາກຳ ລາວ-ຈີນ ໃນໄລຍະຜ່ານມາ ແລະ ກໍານົດທິດທາງໃນການຊຸກຍູ້ ການຈັດຕັ້ງປະຕິບັດແຜນແມ່ບົດສະບັບໃໝ່ (ປີ 2024-2028) ໃຫ້ມີຄຸນນະພາບສູງ, ມາດຕະຖານສູງ ແລະ ຄຸນນະພາບສູງກວ່າເກົ່າ; ໄດ້ຕີລາຄາສູງ ຕໍ່ການພົວພັນຮ່ວມມື ລະຫວ່າງ ສອງພັກ ລາວ-ຈີນ ໃນໄລຍະຜ່ານມາ ກໍຄື ການປະສານສົມທົບກັນ ລະຫວ່າງ 2 ຄະນະພົວພັນຕ່າງປະເທດສູນກາງພັັກ ລາວ-ຈີນ ທີ່ໄດ້ປະກອບສ່ວນສຳຄັນ ໃນການຈັດຕັ້ງ ປະຕິບັດແຜນແມ່ບົດ, ແຜນການຮ່ວມມື ລະຫວ່າງ ສອງພັກ ແລະ ການຈັດຕັ້ງຜັນຂະຫຍາຍບັນດາເນື້ອໃນຈິດໃຈ ທີ່ການນຳສອງພັກ, ສອງລັດ ລາວ-ຈີນ ໄດ້ຕົກລົງເປັນເອກະພາບນກັນ ໃຫ້ປະກົດຜົນເປັນຈິງ.
ພ້ອມນີ້, ສະຫາຍ ບຸນທອງ ຈິດມະນີ ຍັງໄດ້ມີຄໍາເຫັນຊີ້ນໍາໃຫ້ 2 ຄະນະພົວພັນຕ່າງປະເທດ ສູນກາງພັັກ ລາວ-ຈີນ ສືບຕໍ່ປະສານສົມທົບກັນ ໃນການເປັນເສນາທິການ ດ້ານການຕ່າງປະເທດໃຫ້ແກ່ 2 ສູນກາງພັກ ລາວ-ຈີນ ກໍຄື ການຊຸກຍູ້ຈັດຕັ້ງປະຕິບັດ ແຜນແມ່ບົດວ່າດ້ວຍການ ສ້າງຄູ່ຮ່ວມຊາຕາກໍາ ລາວ-ຈີນ ໃຫ້ເກີດດອກອອກຜົນໃນລະດັບສູງກວ່າເກົ່າ ແລະ ຕາງໜ້າພັກ-ລັດລາວ ສະແດງຄວາມຂອບໃຈ ພັກ-ລັດຈີນ ທີ່ໄດ້ໃຫ້ການຊ່ວຍເຫລືອອຸປະກອນ ແລະ ພາຫະນະ ໃນການເປັນປະທານອາຊຽນ 2024 ຂອງ ສປປ ລາວ.
ສະຫາຍ ຈ້າວ ຊື້ທົງ ກໍໄດ້ສະແດງຄວາມຂອບໃຈຕໍ່ ສະຫາຍ ບຸນທອງ ຈິດມະນີ ທີ່ໃຫ້ກຽດຕ້ອນຮັບຄະນະ ແລະ ໄດ້ລາຍງານຜົນການພົບປະ-ເຮັດວຽກ ກັບພາກສ່ວນກ່ຽວຂ້ອງຂອງຝ່າຍລາວ ໃຫ້ຊາບ; ໄດ້ແຈ້ງສະພາບການ ທີ່ພົ້ນເດັ່ນຈຳນວນໜຶ່ງ ຂອງການພົວພັນຮ່ວມມື ສອງຝ່າຍໃນໄລຍະຜ່ານມາ ແລະ ທິດທາງແຜນການໃນຕໍ່ໜ້າ ເພື່ອສືບຕໍ່ຈັດຕັ້ງປະຕິບັດ ບັນດາເນຶ້ອໃນຈິດໃຈ ທີ່ການນຳສອງພັກ, ສອງລັດ ໄດ້ຕົກລົງເປັນເອກະພາບກັນ ກໍຄື ການຈັດຕັ້ງປະຕິບັດ ແຜນແມ່ບົດວ່າດ້ວຍ ການສ້າງຄູ່ຮ່ວມຊາຕາກໍາ ລາວ-ຈີນ ແລະ ແຜນການຮ່ວມມື ລະຫວ່າງ ສອງພັກ ໃນຕໍ່ໜ້າໃຫ້ມີປະສິດທິຜົນກວ່າເກົ່າ.
ໃນໂອກາດມາຢ້ຽມຢາມ ສປປ ລາວ ຄັ້ງນີ້, ສະຫາຍ ຈ້າວຊື້ທົງ ພ້ອມດ້ວຍຄະນະ ຍັງໄດ້ເຂົ້າຢ້ຽມຂໍ່ານັບ ສະຫາຍ ຄຳພັນ ເຜີຍຍະວົງ ເລຂາທິການສູນກາງພັກ, ຫົວໜ້າຄະນະໂຄສະນາອົບຮົມສູນກາງພັກ, ປະທານສະພາທິດສະດີສູນກາງພັກ; ສະຫາຍ ທອງສະຫວັນ ພົມວິຫານ ກຳມະການສູນກາງພັກ, ຫົວໜ້າຄະນະພົວພັນຕ່າງປະ ເທດສູນກາງພັກ; ພົບປະເຮັດວຽກກັບ ສະຫາຍ ວາລະໄຊ ເລັ່ງສະຫວັດ ຮອງຫົວໜ້າຄະນະພົວພັນ ຕ່າງປະເທດສູນກາງພັກ. ພ້ອມທັງ ຈັດກອງປະຊຸມແລກປ່ຽນບົດຮຽນກັບ ພາກສ່ວນກ່ຽວຂ້ອງຂອງລາວ ແລະ ຢ້ຽມຢາມສຳນັກ ງານ ບໍລິສັດສາຍສົ່ງໄຟຟ້າແຫ່ງຊາດລາວ (ອີດີແອວ-ທີ) ຢູ່ນະຄອນຫລວງວຽງຈັນ. ພ້ອມນັ້ນ, ຄະນະຍັງໄດ້ຢ້ຽມຢາມພື້ນຖານການປະຕິວັດ ຢູ່ແຂວງຫົວພັນ, ຢ້ຽມຢາມຖໍ້າທູດຈີນ ເຊິ່ງເປັນສະຖານທີ່ສໍາຄັນ ທີ່ສະແດງເຖິງມູນເຊື້ອການພົວພັນ ລາວ-ຈີນ ໃນສະໄໝ ຕໍ່ສູ້ກູ້ຊາດ ແລະ ເຂົ້າພົບປະ ສະຫາຍ ເພີດ ມາປັນຍາ ຮອງເລຂາພັກແຂວງ, ຜູ້ປະຈໍາການ ຄະນະບໍລິຫານງານພັກແຂວງຫົວພັນ ຕື່ມອີກ.
ພິທີມອບ-ຮັບໜ້າທີ່ ລະຫວ່າງ ສະຫາຍ ອາລຸນໄຊ ສູນນະລາດ ກຳມະການສູນກາງພັກ, ລັດຖະມົນຕີ, ຫົວໜ້າຫ້ອງວ່າການສຳນັກງານ ນາຍົກລັດຖະມົນຕີ (ຫສນຍ) ຜູ້ເກົ່າ ແລະ ສະຫາຍ ບົວຄົງ ນາມມະວົງ ກຳມະການສູນກາງພັກ, ລັດຖະມົນຕີ, ຫົວໜ້າຫ້ອງວ່າ ການສຳນັກງານນາຍົກລັດຖະມົນຕີ ຜູ້ໃໝ່ ຈັດຂຶ້ນໃນວັນທີ 10 ພຶດສະພາ 2024 ໂດຍການເຂົ້າຮ່ວມເປັນສັກຂີພິຍານ ແລະ ໃຫ້ກຽດໂອ້ລົມ ຂອງສະຫາຍ ກິແກ້ວ ໄຂຄຳພິທູນ ກຳມະການກົມການເມືອງສູນກາງພັກ, ຮອງນາຍົກລັດຖະມົນຕີ,​ ຜູ້ຊີ້ນໍາວຽກງານ ຫສນຍ ແລະ ພາກສ່ວນກ່ຽວ ຂ້ອງເຂົ້າຮ່ວມ.
ໃນພິທີ, ສະຫາຍ ທອງຈັນ ໂຂງພູມຄໍາ ຮອງຫົວໜ້າຄະນະຈັດຕັ້ງສູນກາງພັກ ໄດ້ຜ່ານບັນດານິຕິກໍາທີ່ກ່ຽວ ຂ້ອງ ເປັນຕົ້ນ ຄຳສັ່ງຂອງກົມການເມືອງສູນກາງພັກ ວ່າດ້ວຍການຍົກຍ້າຍ ສະຫາຍ ອາລຸນໄຊ ສູນນະລາດ ກຳມະການສູນກາງພັກ, ເລຂາຄະນະບໍລິຫານງານພັກ ຫ້ອງວ່າການສຳນັກງານນາຍົກລັດຖະມົນຕີ ໄປຮັບໜ້າທີ່ໃໝ່ ຢູ່ແຂວງຈຳປາສັກ; ມະຕິຕົກລົງຂອງກົມການເມືອງສູນກາງພັກ ວ່າດ້ວຍການ ແຕ່ງຕັ້ງ ສະຫາຍ ບົວຄົງ ນາມມະວົງ ກຳມະການສູນກາງພັກ, ເປັນເລຂາຄະນະບໍລິຫານງານພັກຫ້ອງວ່າການສໍານັກງານນາຍົກລັດຖະມົນຕີ ແລະ ຜ່ານລັດຖະດຳລັດ ວ່າດ້ວຍການແຕ່ງຕັ້ງທ່ານ ບົວຄົງ ນາມມະວົງ ເປັນລັດຖະມົນຕີ, ຫົວໜ້າຫ້ອງວ່າການສຳນັກງານນາຍົກ ລັດຖະມົນຕີ. ພ້ອມນີ້, ຍັງໄດ້ຜ່ານລັດຖະດໍາລັດ ວ່າດ້ວຍການແຕ່ງຕັ້ງ ທ່ານ ຄຳເຈນ ວົງໂພສີ ເປັນລັດຖະມົນຕີ ປະຈຳສຳນັກງານ ນາຍົກລັດຖະມົນຕີ.
ຈາກນັ້ນ, ສະຫາຍ ລັດຖະມົນຕີ, ຫົວໜ້າຫ້ອງວ່າການສຳນັກງານນາຍົກ ລັດຖະມົນຕີ (ຜູ້ເກົ່າ) ກໍໄດ້ລາຍງານກ່ຽວກັບການນຳພາ-ຊີ້ນຳ ວຽກງານຫ້ອງວ່າການສຳນັກງານນາຍົກລັດຖະມົນຕີ ໃນໄລຍະເວລາ 2 ປີກວ່າທີ່ຜ່ານມາ ໂດຍໄດ້ສຸມໃສ່ປັບປຸງ ແລະ ຫລຸດຂັ້ນຂອດໃນການບໍລິຫານວຽກງານ ເຮັດໃຫ້ວຽກງານການເປັນເສນາທິການ, ປະສານງານ ແລະ ບໍລິການຮັບໃຊ້ ມີຄວາມວ່ອງໄວ, ມີປະສິດທິຜົນສູງຂຶ້ນ ແລະ ມີການຫັນປ່ຽນທີ່ຕັ້ງໜ້າໃນຫລາຍດ້ານ; ໄດ້ສ້າງການຫັນປ່ຽນ ດ້ວຍທິດ 3 ຫັນ ຂອງຫ້ອງວ່າການສໍານັກງານ ນາຍົກລັດຖະມົນຕີ; ໄດ້ສໍາເລັດການດໍາເນີນກອງປະຊຸມໃຫຍ່ຂອງ 5 ໜ່ວຍພັກຮາກຖານ; ໄດ້ປັບປຸງກໍ່ສ້າງພັກ-ພະນັກງານ ຕາມທິດກໍ່ສ້າງພັກປອດໃສ, ໜັກແໜ້ນ, ເຂັ້ມແຂງ; ສາມາດສ້າງໄດ້ຄວາມສາມັກຄີເປັນເອກະພາບພາຍໃນ; ສະມາຊິກພັກ-ພະນັກງານ ມີຄວາມອຸ່ນອຽນ-ທຸ່ນທ່ຽງ ເຄື່ອນໄຫວເຮັດໜ້າທີ່ ວຽກງານມີຜົນສໍາເລັດ; ໄດ້ເອົາໃຈໃສ່ວຽກງານກວດກາ ເປັນບັນ ຫາສຳຄັນ; ກົງຈັກການຈັດຕັ້ງ ແລະ ບຸກຄະລາກອນ ໄດ້ຮັບການປັບປຸງປົວແປງ; ສຳເລັດແຜນກໍານົດ ພະນັກງານ ນໍາພາ-ຄຸ້ມຄອງ ຂັ້ນສູນກາງຄຸ້ມຄອງ ແລະ ຂັ້ນ ຫສນຍ ຄຸ້ມຄອງ; ເອົາໃຈໃສ່ຊີ້ນໍາ 3 ອົງການຈັດ ຕັ້ງມະຫາຊົນ; ຈັດຕັ້ງພະນັກງານ ແລະ ສະມາຊິກອົງການຈັດຕັ້ງມະຫາຊົນ ລົງເຮັດວຽກ ກໍ່ສ້າງຮາກຖານ ຢູ່ທ້ອງຖິ່ນ; ສຳເລັດ ແລະ ຮັບຮອງແຜນຍຸດທະສາດ ພັດທະນາບຸກຄະລາກອນໄລຍະ 10 ປີ, ແຜນດຳເນີນງານຂອງ ຫສນຍ; ເອົາໃຈໃສ່ການຝຶກອົບຮົມ ໃຫ້ພະນັກງານ; ດ້ານວິຊາສະເພາະໄດ້ຮັບການພັດ ທະນາດີຂຶ້ນ, ໄດ້ຄົ້ນຄວ້າການນຳໃຊ້ໂປຣແກຣມ ໃນການຕິດຕາມຊຸກຍູ້ ການຈັດຕັ້ງປະຕິບັດທິດຊີ້ນຳ ຂອງລັດຖະບານ; ໄດ້ປະຕິບັດທິດທາງສ້າງບາດລ້ຽວໃໝ່ ໃນການເປັນເສນາທິການທີ່ດີ ແລະ ເກັ່ງ, ຮັບປະກັນຄວາມຖືກຕ້ອງ ແລະ ໂປ່ງໃສ ໃຫ້ແກ່ລັດຖະບານ, ທ່ານ ນາຍົກລັດຖະມົນຕີ, ບັນດາທ່ານຮອງນາຍົກລັດຖະມົນຕີ ໃນການພິຈາລະນາຕົກລົງ ແລະ ຕັດສິນບັນຫາຕ່າງໆ. ພາຍຫລັງການລາຍງານ, ກໍໄດ້ມີພິທີລົງນາມມອບ-ຮັບໜ້າທີ່ ລະຫວ່າງ ສະຫາຍລັດຖະມົນຕີ, ຫົວໜ້າຫ້ອງວ່າການສຳນັກງານນາຍົກລັດຖະມົນຕີ ຜູ້ເກົ່າ ແລະ ຜູ້ໃໝ່ ຢ່າງເປັນທາງການ.
ໂອກາດດຽວກັນ, ສະຫາຍ ຮອງນາຍົກລັດຖະມົນຕີ ກໍໄດ້ສະແດງຄວາມຍ້ອງຍໍຊົມເຊີຍ ແລະ ຕີລາຄາສູງຕໍ່ຜົນງານ ໃນການນໍາພາ-ຊີ້ນຳວຽກງານທີ່ໄດ້ຮັບມອບໝາຍ ຂອງສະຫາຍ ອາລຸນໄຊ ສູນນະລາດ ແລະ ສະຫາຍ ບົວຄົງ ນາມມະວົງ ໃນໄລຍະຜ່ານມາ ເຊິ່ງມີຜົນສຳເລັດພົ້ນເດັ່ນຫລາຍດ້ານ ແລະ ໄດ້ຮັບຄວາມເຊື່ອໝັ້ນ, ໄວ້ເນື້ອເຊື່ອໃຈ ຈາກກົມການເມືອງສູນກາງພັກ, ຄະນະເລຂາທິການສູນກາງພັກ ແລະ ລັດຖະບານ ມອບໝາຍໜ້າທີ່ໃໝ່ທີ່ສຳຄັນໃຫ້ໃນຄັ້ງນີ້. ພ້ອມນີ້, ສະຫາຍ ຮອງນາຍົກລັດຖະມົນຕີ ກໍໄດ້ຕາງໜ້າກົມການເມືອງສູນກາງພັກ ແລະ ລັດ ຖະບານ ໄດ້ຊີ້ນໍາໃຫ້ສະຫາຍ ລັດຖະມົນຕີ, ຫົວໜ້າ ຫສນຍ ຜູ້ໃໝ່ ກໍຄື ສະມາຊິກພັກ, ພະນັກງານ-ລັດຖະກອນ ທົ່ວ ຫສນຍ ໃຫ້ເອົາໃຈໃສ່ບາງບັນຫາສຳຄັນ ຄື: ສືບຕໍ່ຮັກສາຄວາມສາມັກຄີເປັນເອກະພາບ, ປະຕິບັດແບບແຜນວິທີເຮັດວຽກ ຕາມຫລັກການ ລວມສູນ ປະຊາທິປະໄຕ, ນໍາພາເປັນໝູ່ຄະນະ, ມອບໃຫ້ບຸກຄົນຮັບຜິດຊອບຢ່າງຈະແຈ້ງ; ຕັ້ງໜ້າຮໍ່າຮຽນນໍາວຽກຕົວຈິງ, ຮຽນນໍາໝູ່ຄະນະ, ຮຽນນໍາມະຫາຊົນ, ຈິງໃຈຊ່ວຍເຫລືອ, ຖອດຖອນບົດຮຽນເຊິ່ງກັນ ແລະ ກັນ, ຕ້ານທັດສະນະແນວຄິດໃນຕົວ ຫລື ໂຍນຄວາມຮັບຜິດຊອບໃຫ້ກັນ ແລະ ໃສ່ຮ້າຍປ້າຍສີສິ່ງທີ່ບໍ່ດີ; ເອົາໃຈໃສ່ດໍາເນີນຊີວິດການເມືອງເປັນປົກກະຕິ, ຕຳນິຕິຊົມ ເຊິ່ງກັນ ແລະ ກັນ ດ້ວຍຄວາມຈິງໃຈ; ມີແບບແຜນ ດຳລົງຊີວິດທີ່ປອດໃສຂາວສະອາດ; ຖືສໍາຄັນ ແລະ ເອົາໃຈໃສ່ການກໍ່ສ້າງພັກປອດໃສ, ເຂັ້ມແຂງ, ໜັກແໜ້ນ; ເອົາໃຈໃສ່ກໍ່ສ້າງພັກທາງດ້ານການເມືອງ, ແນວຄິດ ແລະ ການຈັດຕັ້ງ; ຕັ້ງໜ້າປັບປຸງ ແບບແຜນນໍາພາ ຂອງອົງຄະນະພັກ, ປັບປຸງແກ້ໄຂຂໍ້ຂາດຕົກບົກພ່ອງ ແລະ ຝຶກຝົນຫລໍຫລອມຕົນເອງໃຫ້ດີຂຶ້ນ. ຕ້ອງປັບປຸງຢ່າງຈິງຈັງ ວຽກງານພະນັກງານ, ນັບແຕ່ການສ້າງ ແລະ ປະຕິບັດ ແຜນກຳນົດ ພະນັກງານ; ການເລືອກເຟັ້ນ ແລະ ສັບຊ້ອນພະນັກງານ; ການປະຕິບັດນະໂຍບາຍ ແລະ ສະຫວັດດີການ ຕໍ່ພະນັກງານ; ການເພີ່ມທະວີການຄຸ້ມຄອງ ຕິດຕາມກວດກາ ແລະ ປະຕິບັດວິໄນ ຕໍ່ພະນັກງານ ຢ່າງຖືກຕ້ອງເຂັ້ມງວດ; ຍູ້ແຮງການຈັດຕັ້ງປະຕິບັດ ວຽກງານແຂ່ງຂັນ-ຍ້ອງຍໍ ຢ່າງຖືກຕ້ອງເໝາະສົມ, ທັນການ, ຖືກທິດ ແລະ ທົ່ວເຖິງ. ສືບຕໍ່ສຸມໃສ່ຍົກສູງບົດບາດ ແລະ ຄຸນນະພາບ ການກຳແໜ້ນ ສະພາບການ, ການຄົ້ນຄວ້າ-ສັງຮວມ, ການກວດກາ-ກັ່ນກອງ, ການບັນນາທິການ ແລະ ການສະເໜີທັດສະນະ, ຄວາມຄິດເຫັນຊ່ວຍການນໍາໃຫ້ຮອບດ້ານ, ເລິກເຊິ່ງ ແລະ ແທດເຖິງຕົວຈິງ; ເອົາໃຈໃສ່ສ້າງ ແລະ ປັບປຸງໂຄງການດໍາເນີນງານ, ແຜນການເຄື່ອນໄຫວວຽກງານ ຂອງລັດຖະບານ, ນາຍົກ-ບັນດາຮອງ ນາຍົກລັດຖະມົນຕີ ແຕ່ລະໄລຍະໃຫ້ລະອຽດ ແລະ ສອດຄ່ອງກວ່າເກົ່າ; ຊ່ວຍອໍານວຍ ຄວບຄຸມ, ຕິດຕາມຊຸກຍູ້ການຈັດຕັ້ງປະຕິບັດມະຕິ, ຄໍາສັ່ງ, ແຈ້ງການ ແລະ ນິຕິກຳຕ່າງໆ ທັງຢູ່ສູນກາງ ແລະ ທ້ອງຖິ່ນ; ຍົກສູງຄວາມສາມາດເປັນເສນາທິການໃນການກະກຽມ ແລະ ດຳເນີນກອງປະຊຸມ ລັດຖະບານ, ກອງປະຊຸມນາຍົກ-ຮອງນາຍົກລັດຖະມົນຕີ, ກອງປະຊຸມກັບຂະແໜງການຕ່າງໆ ໃຫ້ມີຄຸນນະພາບ ແລະ ມີປະສິດທິຜົນ; ເອົາໃຈໃສ່ວິເຄາະ, ວິໄຈ, ກັ່ນກອງຂໍ້ມູນ-ຂ່າວສານ, ສະພາບຄວາມ ບໍ່ສະຫງົບ ແລະ ປະກົດການຫຍໍ້ທໍ້ຕ່າງໆ ຕະຫລອດຮອດສະພາບພົ້ນເດັ່ນ ທາງດ້ານເສດຖະກິດ-ສັງຄົມ ແລະ ການເມືອງພາຍໃນ ແລະ ຕ່າງປະເທດ ແລະ ສະເໜີວິທີແກ້ໄຂ ເພື່ອເປັນຂໍ້ມູນໃນການຊີ້ນໍາ ແລະ ພິຈາລະນາຕົກລົງ ບັນຫາຕ່າງໆ; ປັບປຸງ ແລະ ເພີ່ມທະວີການປະສານງານ ກັບແໜງການກ່ຽວຂ້ອງ ແລະ ອົງການປົກຄອງທ້ອງຖິ່ນ ເຮັດໃຫ້ການເຄື່ອນໄຫວກົມກຽວ, ຊ່ວຍໜູນເຊິ່ງກັນ ແລະ ກັນ; ເອົາໃຈໃສ່ເປັນພິເສດ ຕໍ່ການຮັກສາຄວາມລັບ ທາງລັດຖະການ; ຍົກສູງບົດບາດ, ໜ້າທີ່ ແລະ ຄວາມຮັບຜິດຊອບ ໃນວຽກງານໂຄສົກລັດຖະບານ, ການສະໜອງຂໍ້ມູນຂ່າວສານ, ການໂຄສະນາເຜີຍແຜ່ ຕ້ອງວ່ອງໄວ ແລະ ຮັບປະກັນຄຸນນະພາບ, ການແກ້ຂ່າວບິດເບືອນ ໃຫ້ທັນການ. ພ້ອມກັນນັ້ນ, ຂໍ້ມູນຈາກລັດຖະບານ ຫາປະຊາຊົນ ແລະ ຈາກປະຊາຊົນ ເຖິງ ລັດຖະ ບານ ຕ້ອງຊັດເຈນ, ແທດຕົວຈິງ ແລະ ທັນການ.
ໃນຕອນທ້າຍ, ສະຫາຍ ບົວຄົງ ນາມມະວົງ ໄດ້ກ່າວຮັບຄຳໂອວາດ, ພ້ອມທັງຢືນຢັນວ່າ ຈະສຸມສະຕິປັນຍາ, ເຫື່ອແຮງ, ຄວາມຮູ້ຄວາມສາມາດ ແລະ ປະສົບການຂອງຕົນ ຮ່ວມກັບຄະນະພັກ, ຄະນະ​ນໍາ ແລະ ພະນັກງານ ຫສນຍ ສືບຕໍ່ເສີມຂະຫຍາຍບົດຮຽນ, ຜົນສໍາເລັດອັນເປັນພື້ນຖານ, ບົດຮຽນອັນລໍ້າຄ່າ ທີ່ທາງຄະນະນໍາແຕ່ລະຮຸ່ນ, ພະນັກງານ, ສະມາຊິກພັກ ຫສນຍ ໄດ້ສ້າງໄວ້; ຈົງຮັກພັກດີ ຕໍ່ພັກ-ຕໍ່ລັດ ຕໍ່ອຸດົມການສັງຄົມນິຍົມ, ຕັ້ງໜ້າປະຕິບັດໜ້າທີ່ວຽກງານ ດ້ວຍຄວາມຮັບຜິດຊອບສູງ, ເຕົ້າໂຮມຄວາມສາມັກຄີ ເປັນປຶກແຜ່ນແໜ້ນແຟ້ນ,​ ປະຕິບັດພາລະບົດບາດ ເປັນເສນາທິການ, ເປັນໃຈກາງປະສານງານ ແລະ ບໍລິຫານຮັບໃຊ້ ໃຫ້ແກ່ການເຄື່ອນໄຫວວຽກງານ ຂອງລັດຖະບານ,​ ນາຍົກລັດຖະມົນຕີ ແລະ ບັນດາຮອງນາຍົກລັດຖະມົນຕີ ຕາມໜ້າທີ່, ຂອບເຂດສິດ, ຫລັກການ ແລະ ແບບແຜນວິທີເຮັດວຽກ ຂອງ ຫສນຍ ໄດ້ກໍານົດໄວ້; ຈະສືບຕໍ່ປະຕິບັດມະຕິ, ແຜນວຽກ, ແຜນດໍາເນີນງານທີ່ອົງຄະນະພັກ, ຄະນະນໍາ ຫສນຍ ວາງອອກ ໃຫ້ໄດ້ຮັບໝາກຜົນເປັນຢ່າງດີ.
ຂ່າວ: ກົມປະຊາສຳພັນ ຫສນຍ. ພາບ: ອ່າຍຄຳ
ຮ້ານສະດວກຊັກເອັມໂຊ ເຊິ່ງເປັນຮ້ານບໍລິການຊັກອົບລີດເຄື່ອງທີ່ໄດ້ໃຫ້ບໍລິການລູກຄ້າດ້ວຍຄວາມທັນສະໄໝ ດຳເນີນການຕະຫຼາດດ້ວຍການສ້າງຄວາມເພິງພໍໃຈທີ່ມີຄຸນນະພາບ ແລະ ມີຄວາມມຸ່ງໝາຍໃນການຂະຫຍາຍຕົວທາງດ້ານການຕະຫຼາດເສດຖະກິດການບໍລິການຊັກເຄື່ອງໃຫ້ມີການເຕີບໃຫຍ່ ແລະ ກ້ວາງຂວາງໃນສັງຄົມ. ດັ່ງນັ້ນ ບົດຈົບຊັ້ນນີ້ໄດ້ມີການລວບລວມ ແລະ ເກັບກຳຂໍ້ມູນຂອງຮ້ານເພື່ອນຳມາເປັນເວັບໄຊທ໌ທ໌ການຈັດການຮ້ານ ແລະ ຕອບສະໜອງຄວາມຮຽກຮ້ອງຕ້ອງການຂອງຜູ້ໃຊ້ງານລະບົບດັ່ງກ່າວ ຈຶ່ງໄດ້ມີການພັດທະນາລະບົບທີ່ຮອງຮັບ ການບໍລິການ ແລະ ຈັດການຫຼາຍດ້ານເຊັ່ນ: ຈັດການຂໍ້ມູນພະນັກງານ, ຈັດການຂໍ້ມູນປະເພດບໍລິການ, ຈັດການຂໍ້ມູນເຄື່ອງ, ຈັດການຂໍ້ມູນສິນຄ້າ, ຈັດການຂໍ້ມູນລູກຄ້າ, ຈັດການຂໍ້ມູນສະຖານະການຊັກເຄື່ອງ, ຈັດການຜູ້ສະໜອງ, ຈັດການຂໍ້ມູນການເບີກຈ່າຍ ແລະ ຍັງມີການຄົ້ນຫາຂໍ້ມູນ: ຄົນຫາຂໍ້ມູນສິນຄ້າ, ຄົ້ນຫາຂໍ້ມູນລູກຄ້າ, ຄົ້ນຫາຂໍ້ມູນການສັ່ງຊື້ສິນຄ້າ, ຄົ້າຫາຂໍ້ມູນຜູ້ສະໜອງ, ຄົ້ນຫາຂໍ້ມູນປະເພດບໍລິການ, ຄົ້ນຫາຂໍມູນການນຳສົ່ງສິນຄ້າ ນອກຈາກນີ້ຍັງສາມາດສ້າງລາຍງານຕ່າງໆເຊັ່ນ: ລາຍງານການບໍລິການ, ລາຍງານປະເພດບໍລິການ, ລາຍງານສິນຄ້າ, ລາຍງານການສັ່ງຊື້ສິນຄ້າ, ລາຍງານການນຳສົ່ງສິນຄ້າ, ລາຍງານລາຍຮັບ ແລະ ສຸດທ້າຍນີ້ ໃນການພັດທະນາລະບົບນີ້ພວກຂ້າພະເຈົ້າໄດ້ນຳໃຊ້ເຄື່ອງມືທີ່ເປັນ ຊ໋ອບແວ ຫຼາຍໆຢ່າງເພື່ອນຳໃຊ້ໃນການພັດທະນາລະບົບ ເປັນຕົ້ນແມ່ນຖານຂໍ້ມູນ  ແລະໃຊ້ ເປັນເຄື່ອງມືໃນການຂຽນໂຄ໊ດ ໂດຍໃຊ້ແຟມເວີກ ຟັດສ໌ ແລະ ພາສາ ໄພທອນ, ເຫັດທີເອັມແອວ, ບຼູດສະແຕັບ. ນອກຈາກນີ້ຍັງນຳໃຊ້ ເອັດຄີວແອວ  ເປັນເຄື່ອງມືຖານຂໍ້ມູນອີກດ້ວຍ.
ພວກຂ້າພະເຈົ້າຂໍສະແດງຄວາມຮູ້ບຸນຄຸນ ແລະ ຂອບໃຈ. ທ່ານ. ອຈ. ປທ. ແສງລັດສະໝີ ຈັນທະມີນາວົງ ທີ່ເປັນອາຈານທີ່ປຶກສາຂອງພວກຂ້າພະເຈົ້າ ເຊິ່ງໄດ້ໄດ້ສະຫຼະເວລາໃຫ້ຄຳແນະນຳ, ປະກອບຄຳຄິດຄຳເຫັນ ແລະ ຊ່ວຍເຫຼຶອໃນການຂຽນບົດຄົ້ນຄ້ວາບົດນີ້ ພ້ອມທັງໄດ້ໃຫ້ຄຳຄິດເຫັນທາງດ້ານການວິເຄາະລະບົບ ແລະ ວິທີການຂຽນບົດໂດຍລວມ.
ພ້ອມດຽວກັນນັ້ນ ພວກຂ້າພະເຈົ້າຂໍສະແດງຄວາມຮູ້ບຸນຄຸນມາຍັງ ອາຈານພາກວິຊາ ວິສະວະກຳຄອມພິວເຕີ ແລະ ເຕັກໂນໂລຊີ ທຸກຄົນ ທີ່ໃຫ້ການຊ່ວຍເຫຼືອ, ຊຸກຍູ້ ແລະ ປຸກລະດົມໃຫ້ພວກຂ້າພະເຈົ້າມີຈິດໃຈຮ່ຳຮຽນຕະຫຼອດເວລາ ພ້ອມທັງອຳນວຍຄວາມສະດວກດ້ານຕ່າງ ໃນຂະນະທີ່ຮ່ຳຮຽນ ແລະ ຂໍຂອບໃຈໝູ່ເພື່ອນ ທີ່ໄດ້ໃຫ້ການຊ່ວຍເຫຼືອ ໃຫ້ກຳລັງໃຈ ແລະ ໃຫ້ຄຳປຶກສາທີ່ດີຕະຫຼອດມາ. ນອກຈາກນັ້ນ ຂໍຂອບໃຈມາຍັງ ຮ້ານສະດວກຊັກ ເອັມໂຊ ທີ່ໄດ້ສະໜອງຂໍ້ມູນຕ່າງໆ ປະກອບເຂົ້າ ໃນການຂຽນບົດຄົ້ນຄ້ວາ ຄັ້ງນີ້ໃຫ້ສົມບູນ.
ສຸດທ້າຍນີ້ ຂໍສະແດງຄວາມຮູ້ບຸນຄຸນ ແລະ ຂອບໃຈມາຍັງຄອບຄົວພວກຂ້າພະເຈົ້າເອງໂດຍສະເພາະ ພໍ່ ແລະ ແມ່ ທີ່ໄດ້ສະໜັບສະໜູນດ້ານການເງິນ ແລະ ຊຸກຍູ້ຕະຫຼອດໄລຍະເວລາທີ່ສຶກສາໃສມະຫາວິທະຍາໄລແຫ່ງນີ້.
ບົດຄົ້ນຄ້ວານີ້ຈະບໍ່ສາມາດສຳເລັດໄດ້ຖ້າປະສະຈາກການຊ່ວຍເຫຼືອ ແລະ ສະໜັບສະໜູນຂອງບັນດາບຸກຄົນ ແລະ ອົງການຕ່າງ ທີ່ໄດ້ກ່າວມາຂ້າງເທິງນີ້.
ເຖິງວ່າບົດຄົ້ນຄ້ວາ ໄດ້ຖືກຂຽນພາຍໃຕ້ການແນະນຳ ຂອງອາຈານທີ່ປຶກສາກໍ່ຕາມ, ຄວາມຄິດເຫັນທຸກຢ່າງຢູ່ໃນບົດນີ້ແມ່ນເປັນຄວາມຄິດເຫັນຂອງຜູ້ຄົ້ນຄ້ວາທີ່ມີລາຍຊື່ໃນນີ້ເທົ່ານັ້ນ ແລະ ຄວາມບົກຜ່ອງ ຫຼື ຄວາມຜິດພາດທັງໝົດທີ່ອາດມີຢູ່ໃນບົດນີ້ແມ່ນຄວາມຮັບຜິດຊອບຂອງຜູ້ຄົ້ນຄວ້າເທົ່ານັ້ນ.
ໃນຊີວິດປະຈຸບັນຄົນເຮົາມີຄວາມເລັ່ງດ່ວນໃນການດຳລົງຊີວິດໃນແຕ່ລະວັນເພາະສະນັ້ນເຮົາຈຳເປັນຕ້ອງມີການບໍລິຫານເວລາໃຫ້ໄດ້ ເພື່ອສາມາດເຮັດຫຼາຍສີ່ງຫຼາຍຢ່າງໃນມື້ໜື່ງໄດ້ແກ່: ການຮຽນອອນລາຍ, ການເຮັດວຽກ, ການເຮັດກິດຈະກຳຕ່າງໆ ແລະ ສິ່ງສຳຄັນແມ່ນໃນລະຫວ່າງວັນ ແຕ່ລະຄົນມີເວລາຫຼາຍໜ້ອຍແຕກຕ່າງກັນໃນການເຮັດໜ້າທີ່ສ່ວນຕົວເຊັ່ນ: ການຊັກເຄື່ອງ, ແຕ່ງຢູ່ຄົວກິນ, ກະກຽມເຄື່ອງເພື່ອອອກໄປນອກໄດ້ແກ່: ການໄປໂຮງຮຽນ, ໄປວຽກ,... ສີ່ງເຫຼົ່ານີ້ລ້ວນແຕ່ໃຊ້ເວລາເຊິ່ງ ປັດໃຈທີ່ຂ່ອນຂ້າງຫຍຸ້ງຍາກສຳລັບຄົນທີ່ມີເວລາໜ້ອຍ ຫຼືື ບໍລິຫານເວລາໄດ້ບໍ່ເໝາະສົມຈະເຮັດໃຫ້ຕົວເອງລຳບາກໃນແຕ່ລະມື້.
ຍ້ອນປະຈຸບັນເວລາແມ່ນມີຄວາມສຳຄັນຫຼາຍສຳລັບມະນຸດ ດັ່ງຄຳທີ່ວ່າ: “ ປາຊ້າແພ້ໃຫ້ປາໄວ ປາໃຫຍ່ກິນປານ້ອຍ ” ແມ່ນຜູ້ໃດທີ່ມີຄວາມຊັກຊ້າບໍລິຫານເວລາບໍ່ເປັນຈະເຮັດໃຫ້ໂຕເອງລຳບາກ ບາງເທື່ອພວກເຮົາອາດຫຼົງລືມເຮັດບາງສີ່ງ ຍ້ອນເຮົາໃຊ້ເວລາເຮັດສີ່ງອື່ນດົນເກີນໄປ ເຮັດໃຫ້ມີເວລາໜ້ອຍລົງ ແຕ່ພັດມີຫຼາຍຢ່າງໃຫ້ເຮັດ ສົ່ງຜົນໃຫ້ບໍ່ສາມາດເຮັດຫຼາຍສິ່ງຫຼາຍຢ່າງໄດ້ພາຍໃນມື້ໜື່ງເກີດຄວາມບໍ່ສົມດູນໃນການດຳລົງຊີວິດ, ຖ້າວ່າເຮົາສາມາດຫຼຸດຜ່ອນວຽກກິດຈະປະຈຳວັນຂອງໂຕເອງໄດ້ຢ່າງໃດໜື່ງກໍຈະເຮັດໃຫ້ຕົນເອງມີເວລາຫຼາຍຂື້ນໃນການເຮັດສີ່ງອື່ນຍົກຕົວຢ່າງການຊັກເຄື່ອງເຊິ່ງເປັນສິ່ງທີ່ຂ້ອນຂ້າງໃຊ້ເວລາຖ້າວ່າເຮົາຫຼຸດສີ່ງນີ້ໄປໄດ້ກໍຈະມີເວລາຫຼາຍຂື້ນໃນການເຮັດສີ່ງອື່ນ.
ດັ່ງນັ້ນເພື່ອປ້ອງກັນບໍ່ໃຫ້ເກີດຄວາມຜິດພາດໃນການບໍລິຫານຈັດການເວລາໃນແຕ່ລະມື້ ຜູ້ພັດທະນາຈື່ງເຫັນຄວາມສຳຄັນຂອງການອຳນວຍຄວາມສະດວກໃນການຮັບຈ້າງຊັກແຫ້ງ ເພື່ອຫຼຸດຜ່ອນພາລະໃຫ້ຜູ້ທີ່ໄດ້ນຳໃຊ້ເພື່ອໃຫ້ ລູກຄ້າມີເວລາຫຼາຍຂື້ນ, ຕາມຮູບແບບເກົ່າທີ່ເຮົາເອົາເຄື່ອງໄປຊັກເອງທີ່ຮ້ານເຮົາຈຳເປັນຕ້ອງໄດ້ຕິດຕາມເຄື່ອງເອງໂດຍການໂທຖາມ ຫຼື ເຂົ້າໄປຮ້ານອາດເສຍເວລາຍ້ອນເຄື່ອງຍັງຊັກບໍ່ແລ້ວເທື່ອ ເຮັດໃຫ້ມາເສຍຖ້ຽວເພາະບາງຄົນຈະມີວຽກອື່ນທີ່ສຳຄັນໃຫ້ໄປເຮັດ ຈື່ງຖ້າເອົາເຄື່ອງເລີຍບໍ່ໄດ້ ສະນັ້ນທາງຜູ້ພັດທະນາຈື່ງໄດ້ພັດທະນາເວັບແອັບພິເຄ 
ຊັ່ນ ການຮັບຊັກແຫ້ງນີ້ຂື້ນມາເພື່ອທີ່ຈະຊ່ວຍອຳນວຍຄວາມສະດວກລູກຄ້າໃນການຊັກເຄື່ອງ ໂດຍການແຈ້ງສະຖານະເຄື່ອງໃຫ້ລູກຄ້າໄດ້ຮັບຮູ້ວ່າແລ້ວ ຫຼື ຍັງ
ປະຈຸບັນແມ່ນຍຸກຂອງອອນລາຍຢ່າງແທ້ຈິງເພາະວ່າແມ່ນສີ່ງໃດກໍຈຳເປັນຕ້ອງໃຊ້ອິນເຕີເນັດ ທຸກຢ່າງສາມາດເຮັດຜ່ານອອນລາຍໄດ້ບໍ່ວ່າຈະເປັນການໂອນເງີນ, ການສັ່ງອາຫານ, ການຈອງໂຮງແຮມ, ການຈອງປີ້ຍົນ ການຈ່າຍເງີນຊື້ເຄື່ອງຂອງຕ່າງໆ ລ້ວນແລ້ວແຕ່ແມ່ນການໃຊ້ອຸປະກອນອີເລັກໂຕຣນິກຜ່ານລະບົບອິນເຕີເນັດກໍສາມາດເຮັດໃຫ້ເຮົາຈັດການສິ່ງຕ່າງໆໄດ້ແລ້ວ. ດັ່ງນັ້ນຖ້າວ່າເຮົານຳເຕັກໂນໂລຊີເຂົ້າມາໃຊ້ໃນກິດຈະປະຈຳວັນກໍຈະເປັນການເພີ່ມຄວາມສະດວກໄດ້ຫຼາຍຂື້ນ ຕົວຢ່າງ: ການແຕ່ງຢູຄົວກິນ, ອານາໄມເຮືອນ, ຫຼືແມ່ນແຕ່ຊັກເຄື່ອງ ສຳລັບບາງກຸ່ມຄົນອາດເຮັດເປັນປະຈຳວັນ ແລະ ບໍລິຫານເວລາໄດ້ດີສາມາດເຮັດໄດ້ທຸກຢ່າງ ແຕ່ສຳລັບບາງກຸ່ມຄົນອາດຈະເປັນເລື່ອງຍຸ້ງຍາກສຳລັບເຂົາເຈົ້າ ຍ້ອນປັດໃຈອ້ອມຂ້າງອາດບໍ່ເອື້ອອຳນວຍ ຕົວຢ່າງ: ເປັນນັກສຶກສາ ຫຼື ພະນັກງານຈາກຕ່າງແຂວງ ມາອາໃສໃນຕົວເມືອງພັກຜູ້ດຽວ ເຂົາເຈົ້າມີເວລາທີ່ບໍ່ຄ່ອຍຫຼາຍ, ຍ້ອນມີພາລະສ່ວນຕົວໃນໜ້າວຽກຂອງຕົນ ນັກສຶກສາອາດຈະຄາເຮັດວຽກບ້ານ ຫຼື ແອັດໄຊເມັນໃນທຸກໆມື້ ພ້ອມທັງບາງຄົນອາດຮຽນພາກພິເສດຕື່ມ ເວລາທີ່ຈະເຮັດກິດຈະວັດຂອງຕົນກໍມີຫຼ້ອຍລົງຕື່ມ ສ່ວນວ່າພະນັກງານນັ້ນຈະແຕກຕ່າງເພາະວຽກນັ້ນແມ່ນໜ້າທີ່ຂອງຕົນຢູ່ແລ້ວ ອາດຈະມີຄວາມຊິນເຄີຍຢູ່ ແຕ່ສຳລັບບາງຄົນເຂົາອາດເຮັດວຽກ ໂອເວີທາມໃນທຸກໆວັນ ຫຼື ເຮັດວຽກຮອດວັນເສົາ ຍັງເຫຼືອມື້ດຽວທີ່ເປັນມື້ພັກຜ່ອນ ກໍອາດຈະຢາກອອກໄປທ່ຽວຫຼາຍກ່ວາການເຮັດກິດຈະວັດຕົນເອງຢູ່ບ້ານ.
ດັ່ງນັ້ນເພື່ອຫຼຸດຜ່ອນໜ້າວຽກໜື່ງຂອງ ຂອງທຸກຄົນເຊິ່ງແມ່ນການຊັກເຄື່ອງ-ຕາກເຄື່ອງເພື່ອໃຫ້ທຸກຄົນມີເວລາຫຼາຍຂື້ນເພື່ອໄປເຮັດສີ່ງອື່ນ ພວກເຮົາໄດ້ເລັ່ງເຫັນ ແລະ ສຶກສາຄົ້ນຄ້ວາຢ່າງເລິກເຊິ່ງ ໃນການສ້າງເວັບແອັບພິເຄຊັນ ການຊັກແຫ້ງ ເພື່ອໃຊ້ໃນການອຳນວຍຄວາມສະດວກ ຊັກແຫ້ງໃຫ້ຫຼາຍໆຄົນ.
ແຮງບັນດານໃຈທີ່ເຮັດໃຫ້ລິເລີ່ມຢາກສ້າງເວັບໄຊທ໌ຊັກແຫ້ງນີ້ແມ່ນ ເພື່ອເພີ່ມພູນຄວາມຮູ້ຄວາມສາມາດຂອງຕົນໃຫ້ຫຼາຍຂື້ນຕື່ມ ແລະ ເພື່ອເປັນການສ້າງລະບົບຈັດການຮ້ານຊັກແຫ້ງໃຫ້ເປັນໄປຕາມຈຸດປະສົງດັ່ງນີ້:
ຫົວຂໍ້ ຕໍ່ໄປນີ້: 1)	ເພື່ອອອກແບບ ແລະ ພັດທະນາລະບົບຕິດຕາມສະຖານະການຊັກເຄື່ອງຂອງຮ້ານສະດວກຊັກ. 2)	ເພື່ອອອກແບບ ແລະ ພັດທະນາລະບົບຖານຂໍ້ມູນການບໍລິການຂອງຮ້ານສະດວກຊັກ.
ການພັດທະນາລະບົບ ແມ່ນການສ້າງລະບົບໃໝ່ ຫຼື ປັບປຸງລະບົບງານເດີມທີ່ມີຢູ່ແລ້ວ, ໃຫ້ສາມາດທຳງານເພື່ອແກ້ໄຂບັນຫາການດຳເນີນງານ ໄດ້ຕາມທີ່ຕ້ອງການຂອງຜູ້ໃຊ້ງານ. ໂດຍອາດຈະນໍາເອົາເຄື່ອງຄອມພິວເຕີເຂົ້າມາຊ່ວຍໃນການເກັບກຳຂໍ້້ມູນເຂົ້າສູ່ລະບົບ ເພື່ອນຳມາປະມວນຜົນ, ຮຽບຮຽງ, ປ່ຽນແປງ ແລະ ຈັດການເພື່ອໃຫ້ໄດ້ຮັບຜົນຕາມທີ່ຕ້ອງການ.
ການເຮັດໃຫ້ລະບົບໃຫມ່ພັດທະນາໄປໄດ້ດີ, ສົມບູນ ແລະ ທົນທານທີ່ສຸດ ແລະ ໃຊ້ງານໄດ້ຢ່າງມີປະສິດທິພາບຕ້ອງດຳເນີນຕາມການພັດທະນາລະບົບ.
ລະບົບ ໝາຍເຖິງການນຳເອົາອົງປະກອບຕ່າງໆ ໄດ້ແກ່ຄົນ, ຊັບພະຍາກອນ, ແນວຄວາມຄິດ, ຂະບວນການ ປະສົມປະສານທຳງານຮ່ວມກັນເພື່ອບັນລຸຈຸດປະສົງອັນດຽວກັນ.
ລະບົບໝາຍເຖິງກຸ່ມຂອງອົງປະກອບຕ່າງທີ່ມີຄວາມສຳພັນກັນ,ເຮັດວຽກຮ່ວມກັນເພື່ອບັນລຸຈຸດປະສົງດຽວກັນ. ພາຍໃຕ້ສິ່ງແວດລ້ອມສະເພາະຕົວຢ່າງ ເຊັ່ນ: ລະບົບການຮຽນການສອນ ມີຈຸດປະສົງເພື່ອໃຫ້ນັກຮຽນໄດ້ຄວາມຮູ້ໃນວິຊາທີ່ສອນລະບົບອາດປະກອບດ້ວຍບຸກຄະລາກອນ,ເຄື່ອງມື,ວັດສະດຸ,ວິຊາການ ແລະ ການຈັດການ
ລະບົບຂໍ້ມູນຂ່າວສານ ໝາຍເຖິງການລວບລວມຂໍ້ມູນ, ການປະເມີນຜົນ, ການເຊື່ອມໂຍງເຄືອຂ່າຍ ມາສູ່ລະບົບແລ້ວນຳມາຜ່ານຂະບວນການບາງຢ່າງ ທີ່ອາດຈະໃຊ້ຄອມພິວເຕີຊ່ວຍເພື່ອຮຽບຮຽງ, ປ່ຽນແປງ ແລະ ຈັດເກັບ ເພື່ອໃຫ້ໄດ້ຜົນຮັບ ທີ່ສາມາດສະໜັບສະໜູນການຕັດສິນໃຈທາງທຸລະກິດ
ນັກວິເຄາະລະບົບຄື ຄົນກາງໃນການຕິດຕໍ່ລະບົບຂ່າວສານຂໍ້ມູນກັບຜູ້ທີ່ກ່ຽວຂ້ອງ, ເຊິ່ງໄດ້ແກ່ ເຈົ້າຂອງລະບົບ, ຜູ້ໃຊ້ລະບົບ, ແລະ ຜູ້ສ້າງລະບົບ ເພື່ອພັດທະນາລະບົບຂໍ້ມູນຂ່າວສານຂອງອົງກອນນັ້ນ ທັງໜ້າທີ່ຫຼັກຂອງນັກວິເຄາະລະບົບ ແລະ ອອກແບບລະບົບ
ຮວບຮວມຂໍ້ມູນ ຈັດທຳເອກະສານ ຈັດທຳພົດຈະນາກົມຂໍ້ມູນ ອອກແບບລະບົບ ສ້າງແບບຈຳລອງ ທົດສອບໂປຣແກຣມ ຕິດຕັ້ງ ແລະ ທຳການປ່ຽນແປງລະບົບ ຈັດທຳເອກະສານຄູ່ມື ຄຸນສົມບັດຂອງນັກວິເຄາະທີ່ດີມີດັ່ງນີ້: ມີຄວາມຊໍານານທາງດ້ານຄອມພິວເຕີເຊັ່ນ: ຮາດແວ, ຊອບແວ, ແລະ ເຕັກໂນໂລຊີຂໍ້ມູນຂ່າວສານເປັນຕົ້ນ ມີຄວາມຮູ້ທາງດ້ານທຸລະກິດ, ລະບົບການເງິນ, ແລະ ລະບົບການຕະຫຼາດເປັນຢ່າງດີ ມີຄວາມເຂົ້າໃຈໃນຄວາມຕ້ອງການຂອງຜູ້ໃຊ້ລະບົບເປັນຢ່າງດີ ມີຈາລິຍະທຳຕໍ່ອົງກອນທີ່ພັດທະນາລະບົບບໍ່ນຳເອົາຂໍ້ມູນທີ່ເປັນຄວາມລັບຂອງອົງກອນມາເຜີຍແຜ່ ຕ້ອງເຮັດວຽກເປັນທີມໄດ້ຢ່າງດີ ມີມະນຸດສຳພັນດີ ສາມາດຮູ້ສິ່ງໃໝ່ໆດ້ວຍຕົນເອງເປັນຢ່າງດີ ມີຄວາມສາມາດສູງໃນການນຳສະເໜີຂໍ້ມູນຜູ້ໃຫ້ບໍລິການ ແລະ ຜູ້ໃຊ້ລະບົບ ມີຄວາມສາມາດໃນການຕິດຕໍ່ສື່ສານພາສາອັງກິດໄດ້ດີ ສາມາດເຮັດວຽກໃນສະພາວະກົດດັນໄດ້ ເປັນນັກຈິດຕະວິທະຍາໃນການທີ່ຈະໂອ້ລົມ ຫຼື ຕິດຕໍ່ກັບບຸກຄົນຫຼາຍກຸ່ມເພື່ອໃຫ້ໄດ້ຂໍ້ມູນຢ່າງລະອຽດ ແລະ ສາມາດໂນ້ມນ້າວຜູ້ໃຊ້ລະບົບ
ເປັນແຜນວາດທີ່ສະຫຼຸບຂໍ້ຄວາມທັງໝົດທີ່ໄດ້ມາຈາກການວິເຄາະໃນລັກສະນະຂອງຮູບແບບທີ່ເປັນໂຄງສ້າງ ເປັນແຜນວາດທີ່ໃຊ້ໃນການພັດທະນາຕໍ່ໃນຂັ້ນຕອນຂອງການອອກແບບ ເປັນແຜນການທີ່ໃຊ້ໃນການອ້າງອີງເພື່ອໃຊ້ໃນການພັດທະນາໃນອະນາຄົດ ຮູ້ທີ່ໄປທີ່ມາຂອງການໄຫລໃນຂະບວນການຕ່າງໆ
ຕາຕະລາງທີ 2.1 ສະແດງສັນຍາລັກຂອງເຄື່ອງມືກະແສການໄຫຼຂອງຂໍ້ມູນ ຄືການດໍາເນີນງານຕ້ອງສະໜອງຂໍ້ມູນທີ່ໄດ້ຮັບເຂົ້າດໍາເນີນການຕອບສະຫນອງເງື່ອນໄຂສະພາວະທົ່ວໄປທີ່ເກີດຂື້ນບໍ່ວ່າຕອນການທຳງານນັ້ນຈະເຮັດໂດຍບຸກຄົນ,ໜ່ວຍງານ ຫຼື ຄອມພິວເຕີ.             
ສັນຍະລັກທີ່ໃຊ້ສະແດງ ຈະສະແດງດ້ວຍເຄື່ອງໝາຍ 4 ຫຼ່ຽມ. ແບ່ງອອກເປັນສອງສ່ວນຄື: ສ່ວນເທິງໃຊ້ໄວ້ໃສ່ໝາຍເລກຂອງໂປຼເຊສ, ສ່ວນລຸ່ມແມ່ນໃຊ້ໃສ່ຊື່ ໂປຼເຊສ.
ໝາຍເຖິງ ບຸກຄົນໜ່ວຍງານໃນອົງກອນ, ອົງກອນອື່ນໆ ຫຼື ລະບົບງານອື່ນໆ ທີ່ຢູ່ພາຍນອກຂອງລະບົບໂດຍມີການສົ່ງຂໍ້ມູນເຂົ້າສູ່ລະບົບເພື່ອດຳເນີນການ ແລະ ຮັບຂໍ້ມູນທີ່ຜ່ານການດຳເນີນງານຮຽບຮ້ອຍແລ້ວ. ສັນຍະລັກທີ່ໃຊ້ສະແດງ ຊອສ/ຊີ້ງ ຈະສະແດງດ້ວຍເຄື່ອງໝາຍ 4 ຫຼ່ຽມຄື: ທາງດ້ານໃນແມ່ນໃສ່ຊື່ບຸກຄົນ ຫຼື ໜ່ວຍງານໃນອົງກອນ
ເປັນແຫຼ່ງຈັດເກັບຂໍ້ມູນ ຄື: ການກຳນົດໄຟລຂໍ້ມູນ ແລະ ຖານຂໍ້ມູນ ໂດຍອະທິບາຍລາຍລະອຽດ ແລະ ຄຸນສົມບັນສ່ວນຕົວຂອງສິ່ງທີ່ຕ້ອງການເກັບ ຕົວຢ່າງ: ເຊິ່ງມີລັກສະນະແມ່ນ
ວົງຈອນການພັດທະນາຄື : ຂະບວນການທາງຄະນິດສາດ ໃນການພັດທະນາລະບົບຂໍ້ມູນຂ່າວສານເພື່ອແກ້ໄຂບັນຫາທຸລະກິດ ແລະ ຕອບສະໜອງຄວາມຕ້ອງການຂອງຜູ້ຊົມໃຊ້ໂດຍລະບົບທີ່ຈະໃຊ້ພັດທະນານັ້ນອາດເລີ່ມຕົ້ນດ້ວຍການພັດທະນາລະບົບໃຫມ່ເລີຍ ຫຼື ນຳເອົາລະບົບເດີມທີ່ມີຢູ່ແລ້ວມາປັບປຸງໃຫ້ດີຂຶ້ນ.
ວົງຈອນການພັດທະນາລະບົບ ເປັນວົງຈອນທີ່ສະແດງເຖິງກິດຈະກຳຕ່າງໆໃນແຕ່ລະຂັ້ນພື້ນຖານ ຕັ້ງແຕ່ເລີ່ມຕົ້ນຈົນສຳເລັດວົງຈອນ, ການພັດທະນາລະບົບນີ້ຈະເຮັດໃຫ້ເຂົ້າໃຈເຖິງກິດຈະກຳພື້ນຖານ ແລະ ລາຍລະອຽດໃນການພັດທະນາລະບົບໂດຍມີຢູ່ເຈັດຂັ້ນຕອນດັ່ງນີ້: ກຳນົດບັນຫາ ວິເຄາະ ອອກແບບ ພັດທະນາ ທົດສອບ ຕິດຕັ້ງ ບຳລຸງຮັກສາ
ການກຳນົດບັນຫາ ແມ່ນການກຳນົດຂອບເຂດຂອງບັນຫາ, ສາເຫດຂອງບັນຫາທີ່ມີຢູ່ໃນປັດຈຸບັນ, ສຶກສາຫາຄວາມເປັນໄປໄດ້ຂອງການສ້າງລະບົບໃໝ່, ກຳນົດຄວາມຕ້ອງການລະຫວ່າງຜູ້ໃຊ້ງານກັບນັກວິເຄາະລະບົບ. ໂດຍຂໍ້ມູນໄດ້ມາຈາກການລວບລວມຂໍ້ມູນຈາກ ແບບຟອມຕ່າງໆໂດຍການສຳພາດ, ການສັງເກດຈາກການດຳເນີນງານໃນຕົວຈິງແລ້ວມາສະຫຼຸບບັນຫາຂໍ້ກຳນົດໃຫ້ຊັດເຈນ.
ວິເຄາະລະບົບ ການວິເຄາະລະບົບແມ່ນການນຳເອົາຂໍ້ມູນການດຳເນີນງານໃນປັດຈຸບັນ ແລະ ຄວາມຕ້ອງການໃນລະບົບ ດ້ວຍແຜນວາດກະແສຂໍ້ມູນ ແລະ ແບບຈຳລອງດ້ວຍ ແຜນວາດທີ່ສະແດງຄວາມສຳພັນລະຫວ່າງຂໍ້ມູນດ້ວຍແຜນວາດຂໍ້ມູນ ສະແດງໃຫ້ເຫັນຂໍ້ມູນທີ່ໄຫຼເຂົ້າ-ໄຫຼອອກໃນລະບົບ ແລະ ສະແດງໃຫ້ເຫັນຂໍ້ມູນໃນລະບົບວ່າມີຄວາມສຳພັນກັນແນວໃດ. ອອກແບບລະບົບ
ການອອກແບບ ແມ່ນການອອກແບບລະບົບໃໝ່ເພື່ອໃຫ້ສອດຄ່ອງກັບຄວາມຕ້ອງການຂອງຜູ້ໃຊ້. ການອອກແບບແມ່ນການນຳເອົາຜົນທີ່ໄດ້ຈາກການວິເຄາະມາເຮັດການອອກແບບເຊິ່ງແບ່ງອອກເປັນສອງສ່ວນຄື: 
ສ່ວນທີ 1: ແມ່ນການອອກແບບຟອມ, ສະແດງຜົນ ແລະການອອກແບບ ແມ່ນການອອກແບບສ່ວນຕິດຕໍ່ກັບຜູ້ໃຊ້ຊອບແວລະບົບໃໝ່ທີ່ ຈະສະແດງຜົນອອກທາງຫນ້າຈໍຄອມພິວເຕີ. ສວ່ນທີ 2: ແມ່ນການອອກແບບການເຮັດວຽກຂອງລະບົບເຊັ່ນ: ການນຳເອົາຂໍ້ມູນເຂົ້າສູ່ລະບົບມີວີິທີການແບບໃດ, ຂໍ້ມູນເກັບໄວ້ແນວໃດ ແລະມີການດຶງຂໍ້ມູນແນວໃດ ການອອກແບບສະແດງຜົນສຳລັບຂໍ້ມູນຂາເຂົ້າ, ການອອກແບບສະແດງຜົນ, ການອອກແບບໜ້າຕາ, ການອອກແບບແຜນຜັງລວມ, ການອອກແບບຖານຂໍ້ມູນ ແລະ ການສ້່າງຖານຕົ້ນແບບ. ການພັດທະນາ ເປັນຂັ້ນຕອນການປ່ຽນແປງລະບົບເກ່ົາເປັນລະບົບໃໝ່ນັບແຕ່ຂຽນໂປຣແກຣມ, ການທົດສອບໂປຣແກຣມທີ່ຂຽນຂື້ນ , ການຈັດການເອກະສານ ແລະການຝຶກອົບຮົມໃຫ້ແກ່ຜູ້ໃຊ້ນັ້ນ. ທົດສອບລະບົບ
ຫຼັງຈາກທຳການກວດສອບໂປຣແກຣມ ແລະ ລະບົບແລ້ວເຮັດໃຫ້ຜູ້ໃຊ້ຍອມຮັບແລ້ວຂັ້ນຕອນຕໍ່ໄປຈະເປັນການຕິດຕັ້ງ ເພື່ອຈະໃຊ້ງານຕົວຈິງ. ການຕິດຕັ້ງລະບົບແມ່ນການປ່ຽນແປງການທຳງານຈາກລະບົບເກົ່າໄປເປັນລະບົບໃໝ່ພາຍໃຕ້ການເບິ່ງແຍງຂອງນັກວິເຄາະລະບົບ.
ການຕິດຕັ້ງລະບົບຄວນເຮັດເທື່ອລະກ້າວເພາະການປ່ຽນແປງລະບົບໃໝ່ ອາດມີຜົນກະທົບຕໍ່ຜູ້ໃຊ້ງານບາງຄົນເນື່ອງຈາກອາດມີຄວາມລື້ງເຄີຍກັບລະບົບເກົ່າ ແລະ ຍັງບໍ່ມີຄວາມພ້ອມໃນການປ່ຽນແປງ ດັ່ງນັ້ນ, ທາງທີ່ດີທີ່ສຸດຄວນໃຊ້ລະບົບເກົ່າຄຽງຄູ່ກັບລະບົບໃໝ່ຈົນກວ່າຜູ້ໃຊ້ງານຈະມີຄວາມພຶງພໍໃຈກັບລະບົບໃໝ່ ແລະ ຕັດສິນໃຈໃຊ້ລະບົບເກົ່າແທນລະບົບໃໝ່.
ການບຳລຸງຮັກສາ ຫຼັງຈາກການກວດສອບ ແລະ ຕິດຕັ້ງ ມາເຖິງຕອນບໍາລຸງຮັກສາແມ່ນຂັ້ນຕອນສຸດທ້າຍຂອງການພັດທະນາລະບົບຫຼັງຈາກຕິດຕັ້ງລະບົບໃໝ່ເພື່ອທົດແທນລະບົບເກົ່າແລ້ວ ການຮັກສາແມ່ນການເບິ່ງແຍງລະບົບມີການຜິດພາດເກີດຂື້ນ ທີມງານທີ່ຮັບຜິດຊອບໜ້າທີ່ໃນຕອນນັ້ນຈະຕ້ອງແກ້ໄຂຂໍ້ຜິດພາດນັ້ນ ເຊ່ັນ: ໂປຣແກຣມ ເປັນຕົ້ນ ແລະ ຍັງເປັນຂັ້ນຕອນເພື່ອການປັບປຸງແກ້ໄຂໂປຣແກຣມ ແລະ ຂັ້ນຕອນການດຳເນີນງານຂອງລະບົບ.
ຂັ້ນຕອນການບຳລຸງຮັກສາ  ແມ່ນສາມາດເລີ່ມຕົ້ນໄດ້ຫຼັງຈາກໃຊ້ໂປຣແກຣມໃໝ່, ເຊິ່ງອາດຈະໃຊ້ເວລາຍາວນານ ຫຼື ສັ້ນ ແມ່ນຂຶ້ນກັບຜູ້ໃຊ້ລະບົບ. ທິດສະດີການພັດທະນາລະບົບນີ້, ສາມາດໃຊ້ກັບການພັດທະນລະບົບການຈັດການຕ່າງໆໄດ້. ທິດສະດີພື້ນຖານການອອກແບບລະບົບ
ທິດສະດີພື້ນຖານທີ່ໃຊ້ໃນການອອກແບບຈໍາເປັນຕ້ອງຮູ້ໂຄງສ້າງຂອງລະບົບວ່າ ຄວນຈະປະກອບດ້ວຍຂໍ້ມູນຫຍັງແດ່ ເພື່ອຈະນໍາມາພັດທະນາໃນການອອກແບບແຜນພາບໃຫ້ ສາມາດເຂົ້າໃຈ ແລະຖືກຕ້ອງຕາມຄວາມຕ້ອງການຂອງລະບົບ ແລະທໍາການແປງພາບໃຫ້ ເຂົ້າໃຈງ່າຍກັບຜູ້ທີ່ຈະພັດທະນາລະບົບ ແລະຍັງແບ່ງໃຫ້ເປັນຮູບແບບຈໍາລອງໃນການ ອະທິບາຍລາຍລະອຽດຂອງຂໍ້ມູນ. ການອອກແບບໂຄງສ້າງ ຄວາມຫມາຍຂອງໂຄງສ້າງ
ເປົ້າຫມາຍສໍາຄັນຂອງການວິເຄາະອອກແບບໂຄງສ້າງກໍ່ແມ່ນການລວບລວມງານ ຫຼື ຂໍ້ມູນທີ່ກ່ຽວຂ້ອງກັບການປະເມີນຄວາມຕ້ອງການຂອງລະບົບ ເພື່ອໃຫ້ເຂົ້າໃຈໃນລະບົບວຽກ ງານທີ່ມີໄດ້ຢ່າງຖືກຕ້ອງ ແລະສົມບູນ ຫຼັງຈາກນັ້ນຈຶ່ງນໍາເອົາຄວາມຕ້ອງການທີ່ໄດ້ໄປສູ່ການ ພັດທະນາ ຫຼືປ່ຽນແປງລະບົບໃຫມ່.
ຄວາມຫມາຍຂອງໂຄງສ້າງໃນການວິເຄາະອອກແບບໂຄງສ້າງມີດັ່ງນີ້: ຄວາມຄິດທີ່ພະຍາຍາມຈັດໂຄງສ້າງໃນຂະບວນການ ເພື່ອບັນລຸຄວາມຕ້ອງການຂອງລະບົບໂດຍເລີ່ມຈາກການສຶກສາລະບົບທີ່ເປັນຢູ່. ຂະບວນການຕ່າງໆຈະຖືກລວບລວມເພື່ອເປັນປະໂຫຍດໃນການຫາລາຍລະອຽດທັງຫມົດທີ່ມີ ຄວາມສໍາຄັນໃນລະບົບທີ່ມີຢູ່. ເປັນວິທີງ່າຍໃນການກວດສອບຫາລາຍລະອຽດທີ່ກ່ຽວຂ້ອງ. ການລະບຸຄວາມຕ້ອງການຂອງນັກວິເຄາະແຕ່ລະຄົນເພື່ອຈະໄດ້ຜົນໃກ້ຄຽງກັນ ແລະ ສາມາດແກ້ ໄຂບັນຫາໄດ້ດີທີ່ສຸດ, ໃຫ້ເຮົາສາມາດພັດທະນາລະບົບຕໍ່ໄປໄດ້ອີກ. ມີການຂໍໃຊ້ເອກະສານເປັນຕົວເທິງບັນທຶກລະບົບທີ່ມີຢູ່ ແລະໃຊ້ເປັນຕົວກາງລວມການຕິດຕໍ່ກັບຫຼາຍໆຝ່າຍ. ສ່ວນປະກອບຂອງການວິເຄາະແບບໂຄງສ້າງ
ການວິເຄາະແບບໂຄງສ້າງມີສ່ວນປະກອບດັ່ງນີ້: ສັນຍາລັກຮູບພາບ ເປັນຮູບແບບທີ່ໃຊ້ບົງບອກແລະບັນລະຍາຍສ່ວນປະກອບຕ່າງໆຂອງລະບົບຕະຫຼອດເຖິງຄວາມສໍາພັນຂອງສ່ວນປະກອບຕ່າງໆ.ຂໍ້ມູນສັບ ແມ່ນເວົ້າເຖິງຂໍ້ມູນທັງຫມົດທີ່ໃຊ້ໃນລະບົບ.ການອະທິບາຍຂະບວນການ ຮູບແບບຂໍ້ຄວາມໂດຍໃຊ້ເຕັກນິກ ຫຼືພາສາຕ່າງໆພິຈາລະນາເຖິງກິດຈະກໍາທີ່ສໍາຄັນຂອງ ລະບົບໄດ້.ກົດ  ເປັນມາດຕະຖານທີ່ໃຊ້ໃນການບັນລະຍາຍ ຫຼື ບັນທຶກເພື່ອໃຫ້ ລະບົບມີຄວາມຖືກຕ້ອງ ແລະ ສົມບູນຂຶ້ນຕື່ມອີກ. ການວິເຄາະໂຄງສ້າງສອດຄ່ອງ ກັບການວິເຄາະການໄຫຼ ຂອງ ຂໍ້ມູນ ເຊິ່ງເປັນເຄື່ອງມືທີ່ຈໍາເປັນຫຼາຍໃນການບັນທຶກ ແລະ ສະແດງລະບົບທີ່ເປັນຢູ່ ແລະ ຍັງຊ່ວຍໃນການກໍານົດຄວາມຖືກຕ້ອງຂອງຂໍ້ມູນ. 2.5 ການວິເຄາະການໄຫຼຂອງຂໍ້ມູນ ນັກວິເຄາະທົ່ວໄປຕ້ອງການຮູ້ 4 ຄໍາຖາມຕໍ່ໄປນີ້: ໃນລະບົບປະກອບດ້ວຍຂະບວນການຫຍັງແດ່?  ແຕ່ລະຂະບວນການປະກອບດ້ວຍຂໍ້ມູນໃດແດ່?  ມີການເກັບກໍາຂໍ້ມູນແບບໃດ? ຂໍ້ມູນໃດແດ່ທີ່ໄຫຼເຂົ້າ-ອອກລະບົບ 
ເຊິ່ງລ້ວນແຕ່ເປັນສິ່ງຫຼັກໆທີ່ສໍາຄັນໃນການວິເຄາະຂໍ້ມູນໃນລະບົບຂໍ້ມູນທີ່ເປັນຕົວຫຼັກທີ່ເຮັດໃຫ້ກິດຈະກໍາຕ່າງໆທາງທຸລະກິດດໍາເນີນງານໄດ້ຂໍ້ມູນເປັນຕົວກໍານົດເຫດການຕ່າງໆ ແລະນໍາມາປະມວນຜົນເພື່ອໃຫ້ໄດ້ຂ່າວສານທີ່ເປັນປະໂຫຍດຕໍ່ບຸກຄົນ ແລະນໍາໄປໃຊ້ໃນການ ຄວບຄຸມການດໍາເນີນງງານຕ່າງໆ. ນັກວິເຄາະຈໍາເປັນຕ້ອງຮູ້ບົດບາດຂອງຂໍ້ມູນທຸລະກິດໃນອົງກອນໂດຍຕິດຕາມຜ່ານການໄຫຼຂໍ້ມູນຜ່ານຂະບວນການທາງທຸລະກິດເຊິ່ງເປັນຈຸດມຸ່ງຫມາຍໃນການວິເຄາະແບບການໄຫຼຂອງຂໍ້ມູນ ນັກວິເຄາະຈະຮູ້ເຖິງເປົ້າຫມາຍທີ່ເຮັດໃຫ້ອົງກອນປະສົບຜົນສໍາເລັດ, ຮູ້ຈັກວິທີຄວບຄຸມສະແດງຜົນຂອງການປະຕິບັດງານໃຫ້ບັນລຸເຖິງຂໍ້ມູນທີ່ໄດ້ໄປສູ່ກາປະມວນຜົນຂໍ້ມູນທີ່ເກັບ ຫຼື ຂໍ້ມູນທີ່ນໍາເອົາມາໃຊ້, ຂໍ້ມູນທີ່ໃຊ້ ຫຼື ມີການປ່ຽນແປງ ແລະມີຂໍ້ມູນໄຫຼອອກຈາກລະບົບການວິເຄາະແບບໄຫຼຂອງຂໍ້ມູນເປັນການສື່ສານສິ່ງຕ່າງໆໃນກິດຈະກໍາໂດຍມີການບັນທຶກສິ່ງທີ່ພົບໄວ້ໃນແຜນການໄຫຼຂອງຂໍ້ມູນເຊິ່ງເປັນຮູບພາບສະແດງ ຄວາມສໍາພັນລະຫວ່າງຂະບວນການເກັບກໍາຂໍ້ມູນ.
ຂໍ້ 2.6 ເຄື່ອງມືທີ່ຊ່ວຍໃນການວິເຄາະອອກແບບ ແຜນພາບການໄຫຼຂອງຂໍ້ມູນຈະສະແດງການໃຊ້ຂອງຂໍ້ມູນດ້ວຍຮູບພາບຂອງລະບົບ ເຄື່ອງມືຕ່າງໆ ທີ່ຈະກ່າວຕໍ່ໄປນີ້ສາມາດສະແດງຄຸນລັກສະນະທີ່ສໍາຄັນຂອງລະບົບ ແລະ ຄວາມສໍາພັນລະຫວ່າງກັນ ເຊິ່ງຈະເປັນການຍາກທີ່ຈະເຂົ້າໃຈຂະບວນການທາງທຸລະກິດທັງຫມົດຫາກໄດ້ສຶກສາພາບເຫຼົ່ານັ້ນ ເຄື່ອງເຫຼົ່ານີ້ອາດຈະຊ່ວຍໃຫ້ການສະແດງສ່ວນທີ່ຈໍາເປັນໃນລະບົບ ແລະການຕິດຕໍ່ລະຫວ່າງແລະສ່ວນການວິເຄາະແບບການໄຫຼຂອງຂໍ້ມູນມີເຄື່ອງຊ່ວຍດັ່ງນີ້.
ແຜນການການໄຫຼຂອງຂໍ້ມູນ ເປັນຮູບພາບທີ່ໃຊ້ໃນການບັນລະຍາຍ ແລະວິເຄາະການໄຫຼຂອງຂໍ້ມູນຜ່ານລະບົບ ທັງຂະບວນການທີ່ເກັບຂໍ້ມູນ ແລະການຢຸດຊົ່ວຄາວຂອງລະບົບແຜນພາບການໄຫຼຂອງຂໍ້ມູນເປັນເຄື່ອງມືຫຼັກທີ່ສໍາຄັນທີ່ສຸດເມື່ອປຽບທຽບກັບເຄື່ອງມືອື່ນໆ ການປ່ຽນແປງຈາກ ຈຸດເຂົ້າໄປຍັງຈຸດອ່ອນຜ່ານຂະບວນການຕ່າງໆນັ້ນສາມາດບັນລະຍາຍຮູບ ແບບໂລຈິກຄໍ ໄດ້ບໍ່ ຂຶ້ນຢູ່ກັບສ່ວນປະກອບຈິງຂອງລະບົບເຮົາເອີ້ນວ່າ: ການໄຫຼຂອງຂໍ້ມູນຟີນິກສ໌ ແມ່ນສະແດງສິ່ງທີ່ເບິ່ງເຫັນໃນລະບົບເຊັ່ນ: ການເຄື່ອນໄຫວ ຂອງຂໍ້ມູນລະຫວ່າງພະແນກ, ບຸກຄະລາກອນ ແລະສະຖານທີ່ຕ່າງໆ ເຄື່ອງຫມາຍທຸກອັນໃນຮູບການໄຫຼຂອງຂໍ້ມູນຈະຕ້ອງມີຊື່ກໍາກັບເພື່ອອະທິບາຍຂໍ້ມູນທີ່ໃຊ້ເຄື່ອງຫມາຍນັ້ນຢູ່ຂັ້ນຕອນໃດ ແລະຂະບວນການໃດ.
ຂໍ້ມູນສັບ ເປັນບ່ອນເກັບລາຍລະອຽດຕ່າງໆທີ່ລະບົບເປັນຢູ່, ລັກສະນະເນື້ອໃນ, ອົງປະກອບລວມເຖິງການລະບຸຂະບວນການຕ່າງໆທີ່ໃຊ້ຂໍ້ມູນ ຫຼື ຕ້ອງການອ້າງອີງເຖິງຂ່າວສານ ເຊິ່ງລາຍລະອຽດດັ່ງເຫຼົ່ານີ້ແມ່ນຈະຖືກໃຊ້ອົງປະກອບສໍາຄັນລະຫວ່າງການອອກແບບຖານຂໍ້ມູນຂອງລະບົບ.
ແຜນພາບໂຄງການລັກສະນະສ້າງຖານຂໍ້ມູນ ເປັນຮູບພາບການບັນລະຍາຍເຖິງຄວາມສໍາຄັນລະຫວ່າງເອັນທິຕີ້ໃນລະບົບ ແລະ ຂໍ້ມູນຕ່າງໆທີ່ກ່ຽວຂ້ອງກັບເອັນທິຕີ້ໂດຍບໍ່ສົນໃຈວ່າເປັນຄວາມຈິງແລ້ວຂໍ້ມູນເຫຼົ່ານີ້ຈະຖືກເກັບໄວ້ແນວໃດ.
ແຜນພາບໂຄງສ້າງ ເປັນພາບທີ່ສະແດງຄວາມສໍາພັນລະຫວ່າງສ່ວນຕ່າງໆຂອງໂປຣແກຣມຄອມພິວເຕີ ໂດຍສະແດງລໍາດັບຂອງສ່ວນປະກອບຕ່າງໆຂອງໂປຣແກຣມລວມເຖິງຂໍ້ມູນທີ່ມີການສົ່ງຜ່ານແຕ່ລະສ່ວນຂອງໂປຣແກຣມ ນອກຈາກນັ້ນຍັງເປັນຕົວວິເຄາະການປ່ຽນແປງຂອງຂໍ້ມູນ ລະຫວ່າງຂອງຈຸດເຂົ້າຈຸດອອກ ແລະຊ່ວຍວິເຄາະເຖິງລາຍການເຮັດວຽກຕ່າງໆ.
ປະໂຫຍດຂອງການວິເຄາະດ້ວຍແຜນພາບການໄຫຼຂອງລະບົບ ລະບົບຜ່ານການສຶກສາມາຈົນເປັນທີ່ເຂົ້າໃຈອາດຕ້ອງໃຊ້ແຜນພາບການໄຫຼຂອງຂໍ້ມູນ ເປັນຈໍານວນຫຼາຍເຊິ່ງແຜນອາດສະແດງແຜນພາບລວມຂອງຂະບວນການຫຼາຍໆອັນ ບາງ ແຜນພາບອາດສະແດງເຖິງລາຍລະອຽດຍ່ອຍເຖິງຫນ່ວຍຂໍ້ມູນ, ແຫຼ່ງກໍາເນີດຂອງຂໍ້ມູນ ແລະ ຂັ້ນຕອນທີ່ເຮົາສົນໃຈຫາກນັກວິເຄາະຕ້ອງການເບິ່ງພາບລວມຂອງລະບົບໃຊ້ງານ ກໍ່ໃຊ້ແຜນ ພາບການໄຫຼຂອງຂໍ້ມູນລະດັບສູງ. ໃນຄະນະດຽວກັນຫາກສົນໃຈຂະບວນການຍ່ອຍໆອັນຫນຶ່ງ ກໍ່ເບິ່ງຈາກແຜນພາບໃນລະດັບລົງມາ. 2.8 ການພັດທະນາແຜນພາບການໄຫຼຂອງຂໍ້ມູນ ເພື່ອໃຫ້ເກີດປະໂຫຍດ ແລະ ໃຫ້ໄດ້ຂໍ້ມູນຫຼາຍທີ່ສຸດການແຕ້ມແຜນພາບຕ້ອງໃຫ້ເຮັດ ຢ່າງເຫມາະສົມ ແລະມີຫຼັກການແຕ້ມວ່າຈະແຕ້ມແບບໃດເລີ່ມຕົ້ນ ແນວໃດ, ເພື່ອຫຼີກລ້ຽງຂໍ້ ຜິດພາດໃຫ້ຫຼາຍທີ່ສຸດ ໂດຍມີຂະບວນການພັດທະນາດັ່ງນີ້:
ນັກວິເຄາະຈະຕ້ອງສຶກສາລະບົບທີ່ເປັນຢູ່ເຖິງກິດຈະກໍາຕ່າງໆ ແລະຂະບວນການຕ່າງໆ ທີ່ເກີດຂຶ້ນເປັນການວິເຄາະໂຄງສ້າງທາງກາຍະພາບ. ລະບົບທາງກາຍະພາບຈະຖືກແບ່ງຢູ່ໃນຮູບແບບໂລຈິຄໍ ເຊິ່ງຈະສົນໃຈສະເພາະຂໍ້ມູນ ແລະ ຂະບວນການ. ຂໍ້ດີເຊິ່ງການເນັ້ນສະເພາະຂໍ້ມູນ ແລະຂະບວນການເຮັດໃຫ້ຮູ້ເຖິງກິດຈະກໍາຕ່າງໆທີ່ຈະຕ້ອງການໃຊ້ແທນທີ່ຈະຮູ້ວ່າໃຜເປັນຜູ້ເຮັດວຽກ. ລະຫວ່າງການວິເຄາະແບບການໄຫຼຂອງຂໍ້ມູນລາຍລະອຽດຕ່າງໆ ທາງກາຍະພາບຈະຖືກແບ່ງໃຫ້ຢູ່ໃນຮູບຂອງສ່ວນປະກອບທາງໂລຈິຄໍຂອງການໄຫຼຂໍ້ມູນ ທີ່ເກັບຂໍ້ມູນຕົ້ນທາງ , ປາຍທາງຂໍ້ມູນ. 
ລະຫວ່າງຂັ້ນຕອນການອອກແບບໃນລະດັບຕໍ່ມາ ຄວາມຕ້ອງການຂອງລະບົບຈະຖືກ ແບ່ງເປັນລາຍລະອຽດໃນການອອກແບບທາງໂລຈິຄໍໃນສ່ວນລາຍການຕ່າງໆທີ່ຖືກສ້າງຂຶ້ນມາ ເຊັ່ນ:ໂປຣແກຣມຄອມພິວເຕີ ແມ່ນການປ່ຽນແປງຈາກລັກສະນະໂລຈິຄໍໃຫ້ກັບມາຢູ່ໃນຮູບ ແບບກາຍະພາບແບບລະບົບຂ່າວສານທີ່ເຮັດວຽກໄດ້. 2.8.1 ກົດເກນຂອງການຂຽນແຜນພາບກະແສຂອງຂໍ້ມູນ ເນື່ອງຈາກສັນຍາລັກຂອງການຂຽນແຜນພາບກະແສຂໍ້ມູນປະກອບດ້ວຍສັນຍາລັກແຕ່ລະຢ່າງ ຕ່າງມີຄວາມຫມາຍໃນຕົວມັນເອງ. ດັ່ງນັ້ນ ການອອກແບບແຜນພາບກະແສຂໍ້ມູນຈຶ່ງ ຕ້ອງມີກົດເກນຕ່າງໆເພື່ອສະແດງເຖິງຄວາມຖືກຕ້ອງໃນການຂຽນແບບແຜນພາບ ໂດຍ ສັນຍາລັກແບບແຜນພາບບໍ່ສາມາດເຊື່ອມຕໍ່ກັນໄດ້ທຸກສັນຍາລັກແຕ່ຕ້ອງເຊື່ອມຕໍ່ດ້ວຍກົດເກນ ຕ່າງໆດັ່ງນີ້: ຄວນເປັນສື່ຂໍ້ມູນທີ່ສົ່ງໂດຍບໍ່ຕ້ອງອະທິບາຍວ່າສົ່ງແບບໃດ, ເຮັດແນວໃດ. ຕ້ອງມີຈຸດເລີ່ມຕົ້ນ ຫຼື ຈຸດສິ້ນສຸດ ເພາະ ຂໍ້ມູນທີ່ນຳເຂົ້າແລະຂໍ້ມູນສົ່ງອອກຂອງ. ຈະເດີນທາງລະຫວ່າງ ກັບ ບໍ່ໄດ້ ຈະເດີນທາງລະຫວ່າງ ກັບ ບໍ່ໄດ້ ຈະເດີນທາງລະຫວ່າງ ກັບ ບໍ່ໄດ້ ການຕັ້ງຊື່ ຈະຕ້ອງໃຊ້ຄຳນາມ
ຂັ້ນຕອນການຂຽນແຜນພາບກະແສຂອງຂໍ້ມູນ ໃນການຂຽນແຜນພາບການໄຫຼຂອງຂໍ້ມູນ ນອກຈາກຕ້ອງຮູ້ສັນຍາລັກຕ່າງໆທີ່ຕ້ອງໃຊ້ງານຮ່ວມທັງຫຼັກການທີ່ຕ້ອງໃຊ້ງານຂອງສັນຍາລັກຕ່າງໆແລ້ວການຂຽນແຜນພາບກະແສການໄຫຼຂອງຂໍ້ມູນຍັງມີສ່ວນປະກອບອື່ນທີ່ກ່ຽວຂ້ອງເຊິ່ງມີ 6 ຂັ້ນຕອນຄື: ວິເຄາະລະບົບປະກອບດ້ວຍ ຫຼື ບຸກຄົນໜ່ວຍງານໃດທີ່ກ່ຽວຂ້ອງກັບລະບົບ. ດຳເນີນການອອກແບບໃນລະບົບ. ວິເຄາະລະບົບວ່າຄວນມີຮູບແບບໃດແດ່. ວິເຄາະຂະບວນການ ຫຼື ຕົວຫຼັກໃນລະບົບວ່າຕົວໃດແມ່ນຕົວຫຼັກ ແລະປະກອບດ້ວຍ ຍ່ອຍຫຍັງແດ່, ໂດຍອາດຈະຕ້ອງສ້າງທີ່ ສະແດງເຖິງ ຫລັກ ຫຼື ຍ່ອຍໃນລະດັບຕ່າງໆ. ດຳເນີນການຂຽນແຜນພາບການໄຫຼຂອງຂໍ້ມູນໃນລະບົບຕ່າງໆ. ທຳການກວດສອບ ແລະ ດັດແກ້ ຈົນໄດ້ແຜນພາບການໄຫຼຂອງຂໍ້ມູນທີ່່ສົມບູນແບບ ແລະ ຖືກຕ້ອງອາດໃຊ້
ສາມາດເຮັດໄດ້ໂດຍການຂຽນໂປຣແກຣມໃນພາສາທີ່ຖືກອອກແບບມາ ສໍາຫລັບການພັດທະນາ ລະບົບເຄື່ອຂ່າຍອີນເຕີເນັດ ເຊັ່ນ: ອື່ນໆ ແລະ ໃນ ບາງຊະນິດຈະຕ້ອງມີການຕິດຕໍ່ກັບລະບົບຖານຂໍ້ມູນດ້ວຍ ຈຸດເດັ່ນຂອງ ຂໍ້ມູນສາມາດເຂົ້າເຖີງໄດ້ຈາກຜູ້ເບິ່ງຈໍານວນຫລາຍໂດຍບໍ່ມີຈໍາກັດຊະນິດຂອງລະບົບຄອມພີວເຕີ ການນໍາສະເຫນີຂໍ້ມູນເທິງເວັບ ເປັນການສື່ສານໂດຍຕົງຈາກຜູ້ສົ່ງສານໄປຍັງຜູ້ຮັບສານໂດຍໃຊ້ເວລາສັ້ນຮູບແບບການນໍາສະເຫນີຂໍ້ມູນ ມີລັກສະນະເປັນຮູບແບບ ແລະ ເຮັດໃຫ້ສາມາດນໍາສະເໜີຂໍ້ມູນທີ່ຫນ້າສົນໃຈໃນຮູບ ແບບມັນຕິມີເດຍ ທີ່ສາມາດເຊື່ອມໂຍງໄປຍັງຂໍ້ມູນອື່ນໆທີ່ກ່ຽວຂ້ອງໄດ້.
ແນວໂນ້ມຂອງການນໍາສະເຫນີຂໍ້ມູນເທິງອີນເຕີເນັດມີລັກສະນະ ຄືມີກິດຈະກໍາທີ່ເຮັດໃຫ້ຜູ້ເຂົ້າເບີ່ງມີສ່ວນຮ່ວມກັບເວັບຫລາຍຂຶ້ນເຊັ່ນ: ແນວໂນ້ມຂອງການນໍາສະເຫນີຂໍ້ມູນເທິງອິນເຕີເນັດມີລັກສະນະໄດນາມິກ ຄືມີການປັບປຸງຂໍ້ມູນໃຫ້ທັນສະໄຫມໂດຍອັດຕະໂນມັດ.
ການໃຊ້ງານມັນກໍຄືເວັບທົ່ວໄປແຕ່ ຈະຖືກພັດທະນາຂຶ້ນໃຫ້ເຫມາະກັບງານນັ້ນໆ ຍົກຕົວຢ່າງ ຈະເຫັນວ່າເຮົາສາມາດໃຊ້ງານ ໄດ້ຈາກ ໂດຍບໍ່ໄດ້ຕິດຕັ້ງໂປຣແກຣມໃດໆເພີ່ມ ແລະ ກໍຖືກ ອອກແບບ ແລະສ້າງມາໃຫ້ເຫນາະສົມກັບການໃຊ້ງານ.
ການສ້າງເວັບອີຄອມເມີສ ໃນປັດຈຸບັນມີຄວາມສຳຄັນຫຼາຍ ແລະ ກໍາລັງໄດ້ຮັບຄວາມນິຍົມໃນປັດຈຸບັນ ໂດຍສະເພາະຢູ່ໃນປະເທດທີ່ພັດທະນາແລ້ວ ເພາະມີຄວາມສະດວກສະບາຍ, ປະຢັດເວລາ ແລະ ປະຢັດຊັບພະຍາກອນຫລາຍໆທາງ. ດັ່ງນັ້ນ, ພວກຂ້າພະເຈົ້າ ຈຶ່ງມີແນວທາງໃນການພັດທະນາລະບົບການຈັດການແບບຈຳລອງຂຶ້ນ ໂດຍບົດໂຄງການນີ້ ເປັນການວິເຄາະ ແລະ ອອກແບບລະບົບ ເພື່ອນຳໄປໃຊ້ໃນການສ້າງເປັນລະບົບການຈັດການຮ້ານລ້າງລົດຄຳເພັດແບບອອນລາຍ
ແມ່ນພາສາທີ່ໃນການຈັດການກັບຖານຂໍ້ມູນໂດຍສະເພາະ, ເປັນພາສາມາຕະຖານໃນລະບົບຖານຂໍ້ມູນເຄິ່ງສໍາພັນ ແລະ ເປັນລະບົບເປີດ ໝາຍຄວາມວ່າເຮົາສາມາດໃຊ້ຄໍາສັ່ງ ກັບຖານຂໍ້ມູນຊະນິດໃດກໍ່ໄດ້ ແລະ ຄໍາສັ່ງການໃຊ້ງານມີລັກສະນະຄ້າຍຄືກັນ, ລະບົບຖານຂໍ້ມູນທີ່ແຕກຕ່າງ ກັນຈະໄດ້ຜົນລັບທີ່ຄືກັນເຮັດໃຫ້ເຮົາສາມາດເລືອກໃຊ້ງານຖານຂໍ້ມູນຊະນິດໃດກໍ່ໄດ້ໂດຍບໍ່ຍົດກັບຖານຂໍ້ມູນໃດ. ຫນຶ່ງ, ນອກຈາກນີ້ແລ້ວພາສາ ຍັງເປັນພາສາຖານຂໍ້ມູນທີ່ມີໂຄງສ້າງພາສາເຂົ້າໃຈງ່າຍ,ບໍ່ຊັບຊ້ອນ,ປະສິດທຶພາບໃນການເຮັດວຽກສູງ,ສາມາດເຮັດວຽກທີ່ຊັບຊ້ອນໄດ້, ສະນັ້ນ, ພາສາ ຈຶ່ງເໝາະສົມທີ່ຈະໃຊ້ກັບຖານຂໍ້ມູນຮູບແບບຄວາມສໍາພັນ. ຊຸດຄໍາສັ່ງໃນພາສາ ແບ່ງອອກເປັນ 3 ປະເພດຄື:
ເຊັ່ນຄໍາສັ່ງທີ່ໃຊ້ໃນການຈັດການໂຄງສ້າງຂອງຖານຂໍ້ມູນເຊິ່ງໄດ້ແກ່ຄໍາສັ່ງ. ເປັນຄໍາສັ່ງທີ່ໃຊ້ໃນການຈັດການຂໍ້ມູນພາຍໃນຖານຂໍ້ມູນ ຫຼື ໃນຕາຕະລາງເຊິ່ງໄດ້ແກ່ຄໍາສັ່ງ. ເປັນຄໍາສັ່ງທີ່ໃຊ້ໃນການກໍານົດສຶດ ຫຼື ຍົກເລີກການເຂົ້າເຖິງຖານຂໍ້ມູນເພື່ອປ້ອງກັນຄວາມປອດໄພຂອງຖານຂໍ້ມູນເຊິ່ງໄດ້ແກ່ຄໍາສັ່ງ
ເປັນພາສາການຂຽນໂປຣແກຣມລະດັບສູງທີ່ໃຊ້ກັນຢ່າງກວ້າງຂວາງ ໃນການຂຽນໂປຣແກຼມສຳລັບຈຸດປະສົງທົ່ວໄປ, ພາສາ ຖືກສ້າງຂື້ນໂດຍ ແລະ ຖືກເຜີຍແຜ່ຄັ້ງທໍາອິດໃນປີ 1991. ເປັນພາສາແບບ ທີ່ຖືກອອກແບບດ້ວຍປັດຊະຍາທີ່ຈະເຮັດໃຫ້ໂຄ໊ດອ່ານໄດ້ງ່າຍຂຶ້ນ ແລະໂຄງສ້າງຂອງພາສານັ້ນ ຈະເຮັດໃຫ້ນັກຂຽນໂປຣແກຼມສາມາດເຂົ້າໃຈແນວຄວາມຄິດການຂຽນໂຄ໊ດໂດຍໃຊ້ແຖວທີ່ຫນ້ອຍລົງກວ່າພາສາຢ່າງເຊັ່ນ: ແລະ ເຊິ່ງພາສານັ້ນຖືກກຳນົດໃຫ້ມີໂຄງສ້າງທີ່ມີຈຸດປະສົງເພື່ອເຮັດໃຫ້ການຂຽນໂຄ໊ດເຂົ້າໃຈງ່າຍທັງໃນໂປຣແກຼມຂະຫນາດນ້ອຍ ຈົນຮອດຂະຫນາດໃຫຍ່.
ນັ້ນມີຄຸນສົມບັດເປັນພາສາຂຽນໂປຣແກຣມແບບ ແລະ ມີລະບົບການຈັດການໜ່ວຍຄວາມຈໍາອັດຕະໂນມັດ ແລະ ການສະຫນັບສະຫນູນການຂຽນໂປຣແກຣມຫຼາຍຮູບແບບ ທີ່ປະກອບໄປດ້ວຍ ການຂຽນໂປຣແກຣມແບບວັດຖຸ, ການຂຽນໂປຣແກຣມແບບຄຳສັ່ງ, ການຂຽນໂປຣແກຣມແບບ ແລະ ການຂຽນໂປຣແກຣມແບບຂັ້ນຕອນ ມັນມີ ທີ່ຄອບຄຸມການເຮັດວຽກຢ່າງຫຼາກຫຼາຍ. ຕົວແປພາສາ ຂອງພາສາ ແມ່ນມີໃຫ້ໃຊ້ໃນຫຼາຍລະບົບປະຕິບັດການ. ເຮັດໃຫ້ໂຄ໊ດຂອງພາສາ ສາມາດເຮັດວຽກໃນລະບົບຕ່າງໆ ໄດ້ຢ່າງກວ້າງຂວາງ. ນັ້ນເປັນການພັດທະນາໃນຂັ້ນຕົ້ນຂອງ ເຊິ່ງເປັນໂປຣແກຣມແບບ ແລະ ມີຊຸມຊົນສຳລັບເປັນຕົ້ນແບບໃນການພັດທະນາ. ເນື່ອງຈາກມັນໄດ້ມີການພັດທະນາກະຈາຍໄປຢ່າງຫຼາກຫຼາຍ, ນັ້ນຖືກຈັດການໂດຍອົງກອນບໍ່ສະແຫວງຫາຜົນກຳໄລຄື
ໄວຍາກອນອ່ານງ່າຍ, ກຳຈັດສັນຍາລັກທີ່ໃຊ້ໃນການແບ່ງ ບ໋ອກ ຂອງໂປຣແກຼມການຫຍໍ້ໜ້າແທນເຮັດໃຫ້ງ່າຍຕໍ່ການຂຽນ ສະໜັບສະໜຸນການຂຽນ ທີ່ເປັນຂໍ້ຄວາມສັ້ນໆ ໃຊ້ອະທິບາຍການເຮັດວຽກຂອງຟັງຊັ່ນ ຄລາສ ແລະ ໂມດູນ ສະໜັບສະໜຸນແນວຄິດແບບ ໂອໂອພີ ເປັນໂອເພັນຊ໋ອດ ສາມາດນຳໄປ ຣັນ ໃນລະບົບປະຕິບັດການໄດ້ຫຼາກຫຼາຍ ສະໜັບສະໜູນເທັກໂນໂລຢີຂອງ ໄມໂຄຣຊອບ ລວມມາດຕະຖານການອິນເຕີເຟດ ເຊິ່ສະໜັບສະໜູນລະບົບ ແລະ ແມ໋ກອິນທອສ ການໃຊ້ຄຳສັ່ງ ຊ່ວຍໃຫ້ນັກຂຽນໂປຣແກຼມບໍ່ຕ້ອງແກ້ໄຂໂຄ໊ດ ເມື່ອນຳໄປ ຣັນ ໃນລະບົບປະຕິບັດການອື່ນໆ ສາມາດປ່ຽນຊະນິດຂໍ້ມູນໄດ້ງ່າຍ ແລະ ສະດວກ ມີກໍຄື ໂຄງສ້າງຂໍ້ມູນເຊິ່ງປະກອບດ້ວຍ ທີ່ງ່າຍຕໍ່ການໃຊ້ງານ ແລະ ມີປະສິດທິພາບສູງ ມີເຄື່ອງມືຕ່າງໆ ຫຼວງຫຼາຍເຊັ່ນ: ການປະມວນຜົນໄຟລຂໍ້ຄວາມ, ການຮຽງຂໍ້ມູນ, ການເຊື່ອມຕໍ່ຕົວຕົວໜັງສື ແລະ ອື່ນໆ ມີໂມດູນສຳລັບຈັດການ ມີໂມດູນທີ່ສ້າງຂຶ້ນຈາກນັກພັດທະນາຕ່າງໆ ຈັດການໜ່ວຍຄວາມຈຳແບບອັດຕະໂນມັດ ສາມາດຈັດການພື້ນທີ່ໜ່ວຍຄວາມຈຳທີ່ບໍ່ຕໍ່ເນື່ອງໃຫ້ເຮັດວຽກໄດ້ຢ່າງມີປະສິດທິພາບ ອະນຸຍາດໃຫ້ຝັງຊຸດຄຳສັ່ງຂອງ ເອົາໄວ້ໃນໂຄ໊ດພາສາໄດ້ ອະນຸຍາດໃຫ້ນັກຂຽນໂປຣແກຼມສ້າງ ເພື່ອໃຊ້ຮ່ວມກັບ ມີໂມດູນສະໜັບສະໜູນກ່ຽວກັບ ແລະ ອື່ນໆ ປະກອບດ້ວຍໂມດູນສຳລັບສ້າງ ແລະ ຕິດຕໍ່ກັບອິນເຕີເນັດຜ່ານຊ໋ອກເກັດ ແລະ ເຮັດໜ້າທີ່ເປັນ ຕະຫຼອດຈົນໃຊ້ງານຄຳສັ່ງ ແລະ ອື່ນໆອີກຫຼາຍ ມີຟັງຊັ່ນສະໜັບສະໜຸນຖານຂໍ້ມູນ ມີ ສະໜັບສະໜູນດ້ານການສ້າງພາບກຣາຟຟິກເຊັ່ນ: ເຮັດພາບເບຼີ, ພາບແຈ້ງ ຕະຫຼອດຈົນບັນທຶກໄຟລ໌ໃນຮູບແບບຕ່າງໆ ມີ ສະໜັບສະໜູນດ້ານ ປັນຍາປະດິດ
ເປັນລະບົບການຈັດການຖານຂໍ້ມູນແບບວັດຖຸ-ສຳພັນ ແບບເລີ່ມຕົ້ນມາຈາກໂຄງການ ຕັ້ງແຕ່ປີ 1977. ຫຼັງຈາກນັ້ນໄດ້ພັດທະນາເວີຊັ່ນ 4.2 ໂດຍມະຫາວິທະຍາໄລແຄລິຟໍເນຍ ສາມາດເຮັດວຽກເທິງລະບົບປະຕິບັນການໄດ້ທັງລິນຸກ ແລະ ວິນໂດ້
ດັ່ງນັ້ນ ລະບົບຈັດການຖານຂໍ້ມູນເປັນອີກໜຶ່ງທາງເລືອກ ສຳລັບຫຼາຍໆອົງກອນ ເພື່ອຊ່ວຍໃນການຈັດການຖານຂໍ້ມູນຕ່າງໆໃຫ້ເປັນໄປຕາມແຜນການທີ່ວາງໄວ້, ໂປຣແກຼມ ສາມາດນຳໃຊ້ໄດ້ໂດຍບໍ່ເສຍຄ່າໃຊ້ຈ່າຍ ແລະ ຍັງມີການອັບເດດໃຫ້ທັນສະໄຫມຢູ່ສະເໝີ
ເພື່ອໃຫ້ການສ້າງແອັບພິເຄຊັ່ນຂອງພວກຂ້າພະເຈົ້າມີຄວາມຖືກຕ້ອງຊັດເຈນທີ່ສຸດ ແລະ ໃຫ້ເໝາະສົມກົງກັບຄວາມຕ້ອງການຂອງຜູ້ໃຊ້ຕົວຈິງໄດ້ຫຼາຍທີ່ສຸດ ພວກຂ້າພະເຈົ້າໄດ້ມີການລົງເກັບກຳຂໍ້ມູນຕົວຈິງໃນຮ້ານສະດວກຊັກ ບ້ານຮ່ອງໄກ່ແກ້ວ ເຂດຮ້ານກິນດື່ມ ເກົ່າ. ເຊີ່ງຜ່ານການສອບຖາມຮ້ານ ແລະ ການນຳໃຊ້ບໍລິການຕົວຈິງ ພົບເຫັນວ່າທາງຮ້ານຍັງມີການບໍລິການໜ້າຮ້ານ ທີ່ເປັນການບັນທຶກຂໍ້ມູນໃນຮູບແບບເກົ່າໃນການອອກບິນ ແລະ ບັນທຶກຂໍ້ມູນຂອງລູກຄ້າດ້ວຍການຈົດກ່າຍເຮັດໃຫ້ມີຄວາມລ່າຊ້າ, ເຊິ່ງການເກັບກຳຂໍ້ມູນຂອງຮ້ານແມ່ນຍັງບໍ່ລະອຽດເທົ່າທີ່ຄວນ ເພາະທາງຮ້ານຍັງບໍ່ທັນມີການນຳເອົາເຄື່ອງຄອມພິວເຕີມາຊ່ວຍໃນການເກັບຂໍ້ມູນລູກຄ້າ ແລະ ເຄື່ອງລູກຄ້າຈື່ງເຮັດໃຫ້ຫຍຸ້ງຍາກຫຼາຍໃນການກວດເຊັກເຄື່ອງລູກຄ້າ, ບັນຊີລາຍວັນ, ເພື່ອສະຫຼຸບບັນຊີຂອງຮ້ານ. ໃນການບໍລິການລູກຄ້າຫຼາຍຄົນພ້ອມກັນອາດເຮັດການບັນທຶກຂໍ້ມູນຕົກເຮ່ຍເສຍຫາຍໄດ້ ແລະ ອີກຢ່າງໜື່ງເມື່ອລູກຄ້າເຂົ້າມາບໍລິການພ້ອມກັນຫຼາຍຄົນເຮັດໃຫ້ເກີດຄວາມບໍ່ເປັນລະບຽບ, ບໍ່ສະດວກຕໍ່ລູກຄ້າ.
ປະຈຸບັນຮູບແບບການບໍລິການຂອງຮ້ານແມ່ນຊັກແຫ້ງ ລູກຄ້າເປັນຜູ້ນຳເອົາເຄື່ອງເຂົ້າໄປຮ້ານດ້ວຍຕົນເອງຫຼັງຈາກນັ້ນພະນັກງານໄດ້ເອົາກະຕ່າໃສ່ເຄື່ອງໃຫ້ພ້ອມທັງຈັດໃບບິນໃສ່ແລ້ວສັ່ງນ້ຳໜັກ. ຫຼັງຈາກສຳເລັດແລ້ວພະນັກງານອອກໃບບິນນັດໂມງຮັບເຄື່ອງພ້ອມທັງໃຫ້ລູກຄ້າຊຳລະ. ເຊິ່ງມີຄວາມຫຍຸ້ງຍາກບໍ່ສະດວກ, ລຳບາກ ເພາະວ່າຕ້ອງໄດ້ພົກພາເຄື່ອງໄປຮ້ານເອງຕະຫຼອດ. ການບໍລິການຊັກແຫ້ງຂອງຮ້ານມີຂັ້ນຕອນດັ່ງນີ້: 
ລູກຄ້ານຳເຄື່ອງເຂົ້າມາຮ້ານ  ພະນັກງານຮັບເຄື່ອງກັບລູກຄ້າໃສ່ກະຕ່າ ແລະ ສັ່ງນ້ຳໜັກພ້ອມທັງຈັດໃບຄິວ ໃຫ້ລູກຄ້າເລືອກບໍລິການເຊິ່ງມີ 3 ຢ່າງໄດ້ແກ່: ຊັກນ້ຳອຸ່ນ, ຊັກນ້ຳເຢັນ, ຊັກນ້ຳຮ້ອນ. ໂດຍມີຄ່າບໍລິການດັ່ງນີ້: 
ຊັກຜ້າທົ່ວໄປ + ອົບແຫ້ງ (ຊັກນ້ຳເຢັນ) 8.000 ກີບ/ກິໂລ (ຊັກນ້ຳອຸ່ນ) 10.000 ກີບ/ກິໂລ (ຊັກນ້ຳຮ້ອນ) 12.000 ກີບ/ກິໂລ ຊັກຜ້າຫົ່ມ, ຜ້າປູ, ຊົບໝອນ + ອົບແຫ້ງ (ຊັກນ້ຳເຢັນ) 30.000 ກີບ/ຊຸດ (ຊັກນ້ຳອຸ່ນ) 32.000 ກີບ/ຊຸດ (ຊັກນ້ຳຮ້ອນ) 34.000 ກີບ/ຊຸດ ຊັກຜ້າຫົ່ມ + ອົບແຫ້ງ (ຊັກນ້ຳເຢັນ) 22.000 ກີບ/ຜືນ (ຊັກນ້ຳອຸ່ນ) 24.000 ກີບ/ຜືນ (ຊັກນ້ຳຮ້ອນ) 26.000 ກີບ/ຜືນ
ຊັກເສື້ອແຂນສັ້ນ, ໂສ້ງຂາສັ້ນ, ອົບແຫ້ງ+ລີດ (ຊັກນ້ຳເຢັນ) 5.000 ກີບ/ຊຸດ (ຊັກນ້ຳອຸ່ນ) 6.000 ກີບ/ຊຸດ (ຊັກນ້ຳຮ້ອນ) 7.000 ກີບ/ຊຸດ ຊັກເສື້ອແຂນຍາວ, ໂສ້ງຂາຍາວ, ອົບແຫ້ງ+ລີດ (ຊັກນ້ຳເຢັນ) 7.000 ກີບ/ຜືນ (ຊັກນ້ຳອຸ່ນ) 8.000 ກີບ/ຜືນ (ຊັກນ້ຳຮ້ອນ) 9.000 ກີບ/ຜືນ ພະນັກງານອອກໃບບິນນັດໂມງລູກຄ້າເພື່ອມາຮັບເອົາເຄື່ອງ ພ້ອມທັງຊຳລະ
ການເກັບຂໍ້ມູນລູກຄ້າບໍ່ມີຄວາມລະອຽດ ການບັນທຶກຂໍ້ມູນຍັງເປັນໃນຮູບແບບເກົ່າດ້ວຍການຈົດກ່າຍໃສ່ປື້ມເອກະສານ ເສຍເວລາໃນການກວດບັນຊີຮ້ານ	ຍ້ອນວ່າຮ້ານຍັງອອກໃບບີນໃນຮູບແບບຈົດກ່າຍ ແລະ ຍັງບໍ່ມີການສະຫຼຸບລວມບິນໃສ່ປື້ມ ເຮັດໃຫ້ຈຳເປັນຕ້ອງນຳໄປກວດເທື່ອລະໃບບິນ ການຄິດໄລ່ໃບບິນຜິດພາດ, ຊັກຊ້າ ເວລາຄິດໄລ່ຄ່າບໍລິການຊັກແຫ້ງທີມີຫຼາຍປະເພດເຊັ່ນ: ເຄື່ອງນຸ່ງ, ຜ້າຫົ່ມ, ນ້ຳຮ້ອນ/ເຢັນ ອາດມີຄວາມສັບສົນ ແລະ ຜິດພາດໃນການຄິດໄລ່ລາຄາ
ລູກຄ້າບໍ່ຮູ້ສະຖານະຂອງເຄື່ອງ	ເຄື່ອງລູກຄ້າທີ່ຊັກຢູ່ຮ້ານ, ລູກຄ້າບໍ່ຮູ້ວ່າເຄື່ອງຊັກແລ້ວ ຫຼື ຍັງ, ລູກຄ້າຈຳຕ້ອງໂທສອບຖາມພະນັກງານເຊິ່ງຂ້ອນຂ້າງຫຍຸ້ງຍາກ ເພາະບໍ່ຮູ້ເວລາທີ່ແນ່ນອນ. ຫຍຸ້ງຍາກໃນການກວດສອບແລະ ອອກລາຍການສິນຄ້າທີ່ຕ້ອງການຊື້ເຂົ້າຮ້ານ ຍັງອາໃສການສັງເກດເພື່ອກວດສອບສິນຄ້າໃນສາງວ່າຍັງເຫຼືອເທົ່າໃດ ເປັນສາເຫດເຮັດໃຫ້ການອອກໃບລາຍການສັ່ງຊື້ສິນຄ້າມີຄວາມຫຍຸ້ງຍາກ
ຈາກບັນຫາ ແລະ ສາເຫດຂ້າງເທິງເຮົາສາມາດສະຫຼຸບຄວາມຕ້ອງການລະບົບໃໝ່ໄດ້ດັ່ງນີ້:
1ໃຫ້ລະບົບເກັບກຳຂໍ້ມູນໄດ້ຢ່າງວ່ອງໄວ ແລະ ລະອຽດ ໃຫ້ລະບົບມີການສະຫຼຸບບັນຊີລາຍວັນ, ເດືອນ ແລະ ປີ ແບບອັດຕະໂນມັດ ໃຫ້ລະບົບອອກໃບບິນທີ່ມີການຄິດໄລ່ລາຄາ ຕາມການບໍລິການຕົວຈິງ ໃຫ້ຜູ້ໃຊ້ສາມາດກວດເຊັກສະຖານະເຄື່ອງໄດ້ ໃຫ້ລະບົບສາມາດກວດສອບຄັງສິນຄ້າທີ່ຍັງເຫຼືອໃນສາງ
ການບໍລິການຊັກແຫ້ງຂອງຮ້ານມີຂັ້ນຕອນຄື: ກ່ອນຈະເລີ່ມໃຊ້ບໍລິການ ເຮົາຈະສອບຖາມລູກຄ້າວ່າເປັນສະມາຊິກຫຼືບໍ່, ຈາກນັ້ນ ຮັບເອົາເຄື່ອງຈາກລູກຄ້າ ໄປຊັ່ງນ້ຳໜັກ ຫຼື ນັບຈຳນວນ, ເພື່ອຄຳນວນລາຄາ ແລະ ແຈ້ງລາຄາໃຫ້ລູກຄ້າຊາບ ພ້ອມທັງຊຳລະຄ່າບໍລິການ, ເມື່ອຊຳລະແລ້ວ ພະນັກງານຈະປ້ອນຂໍ້ມູນເຂົ້າສູ່ລະບົບ ແລ້ວນຳເຄື່ອງໄປຊັກ, ເມື່ອສຳເລັດການຊັກແລ້ວກໍຈັດເກັບເຄື່ອງເພື່ອລໍຖ້າລູກຄ້າມາຮັບເອົາ, ຈາກນັ້ນພະນັກງານອັບເດດສະຖານະການຊັກເຄື່ອງໃຫ້ລູກຄ້າໄດ້ຮັບຊາບ
ເປັນໜ້າທີ່ຂອງຜູ້ດູແລລະບົບຈະຕ້ອງໄດ້ປ້ອນຊື່ ແລະ ລະຫັດຜ່ານເຂົ້າໄປໃນລະບົບ, ໃນລະບົບນີ້ຈະແບ່ງເປັນສອງສ່ວນຄື: ສ່ວນຂອງຜູ້ດູແລລະບົບ ແລະ ຜູ່ໃຊ້. ເຊິ່ງຈະຖືກກຳນົດຈາກເຈົ້າຂອງຮ້ານມາກ່ອນແລ້ວທັງຊື່ ຜູ່ໃຊ້ ແລະ ລະຫັດຜ່ານ ໃນການເຂົ້າໃຊ້ງານລະບົບ
ໜ້າຟອມໃນການເພີ່ມສ່ວນຂໍ້ມູນ ໃນການເພີ່ມຂໍ້ມູນສ່ວນຕ່າງໆພາຍໃນໂປຣແກຣມເຊິ່ງສາມາດເພີ່ມ, ແກ້ໄຂ ແລະ ລຶບຂໍ້ມູນໄດ້. ເຊິ່ງແຕ່ລະໜ້າຈະມີໜ້າເພີ່ມຂໍ້ມູນ ແລະ ສະແດງຂໍ້ມູນ ແມ່ນຈະມີໜ້າຕ່າງໃນການເພີ່ມຂໍ້ມູນລູກຄ້າເຊິ່ງມີ ລະຫັດລູກຄ້າ, ຊື່ລູກຄ້າ, ທີ່ຢູ່ລູກຄ້າ, ເບີໂທລູກຄ້າ, ບັນຊີ, ລະຫັດຜ່ານ. ເຊິ່ງສາມາດເພີ່ມ, ລຶບ ແລະ ແກ້ໄຂດ້ວຍຜູ້ດູແລລະບົບ
ໜ້າຕ່າງໃນການເພີ່ມຂໍ້ມູນພະນັກງານເຊິ່ງມີ ລະຫັດພະນັກງານ, ຊື່ພະນັກງານ, ທີ່ຢູ່ພະນັກງານ, ເບີໂທພະນັກງານ, ບັນຊີ, ລະຫັດຜ່ານ ເຊິ່ງສາມາດເພີ່ມ, ລຶບ ແລະ ແກ້ໄຂດ້ວຍຜູ້ດູແລລະບົບ
ຟາກຊ້າຍຈະເປັນສ່ວນປ້ອນຂໍ້ມູນ ເຊິ່ງປະກອບມີ: ລະຫັດບໍລິການ, ລາຍລະອຽດ, ລະຫັດປະເພດບໍລິການ, ລະຫັດປະເພດນ້ຳ, ລາຄາ ເຊິ່ງສາມາດເພີ່ມ, ລຶບ ແລະ ແກ້ໄຂດ້ວຍຜູ້ດູແລລະບົບ ຟາກຂວາ ແມ່ນສະແດງຂໍ້ມູນທີ່ໄດ້ປ້ອນລາຄາບໍລິການເຂົ້າມາໃສ່ ເຊິ່ງສາມາດເພີ່ມ, ລຶບ ແລະ ແກ້ໄຂດ້ວຍຜູ້ດູແລລະບົບ.
ໜ້າຊັກແຫ້ງ + ລີດ ນີ້ແມ່ນ ໃນສ່ວນທາງເທິງເຈະເຫັນ 2 ປຸ່ມຄື: ປຸ່ມສ້າງລາຍການບໍລິການ ແລະ ປຸ່ມສະແດງລາຍການບໍລິການທີ່ຄົງຄ້າງ. ໃນສ່ວນທາງລຸ່ມແມ່ນຈະສະແດງລາຍການບໍລິການທັງໝົດຂອງທາງຮ້ານ ເຊິ່ງແຕ່ລະລາຍການຈະບອກລາຍລະອຽດບ່າງຢ່າງ ພ້ອມບອກສະຖານະການຊັກ, ສາມາດອັບເດດສະຖານະ, ປຣິ້ນ ໃບບິນ.
ປຸ່ມສີຂຽວແມ່ນຈະມີໜ້າຕ່າງໃນການເພີ່ມຂໍ້ມູນສັ່ງຊື້ສິນຄ້າເຂົ້າສາງ ເຊິ່ງມີ ວັນທີ, ເລກທີ, ຊື່ຜູ້ສະໜອງ, ຈຳນວນ ເຊິ່ງສາມາດເພີ່ມ, ລຶບ ແລະ ແກ້ໄຂດ້ວຍຜູ້ດູແລລະບົບ ປຸ່ມສີແດງແມ່ນຈະມີໜ້າຕ່າງໃນການເພີ່ມຂໍ້ມູນສັ່ງຊື້ສິນຄ້າເຂົ້າສາງ ເຊິ່ງມີ ວັນທີ, ເລກທີ, ຊື່ຜູ້ສະໜອງ, ລວມຈຳນວນເຊິ່ງສາມາດເພີ່ມ, ລຶບ ແລະ ແກ້ໄຂດ້ວຍຜູ້ດູແລລະບົບ
ຫຼັງຈາກຜ່ານການສຶກສາຄົ້ນຄ້ວາທີ່ຜ່ານມາເຫັນວ່າ ພວກຂ້າພະເຈົ້າໄດ້ຮັບຜົນສຳເລັດໃນການສ້າງເວັບໄຊທ໌ການຈັດການຮ້ານສະດວກຊັກ ໃຫ້ກັບຮ້ານ
ເຊິ່ງເຫັນໄດ້ວ່າລະບົບສາມາດເຮັດວຽກໄດ້ຫຼາຍຢ່າງພ້ອມທັງສາມາດເຮັດວຽກໄດ້ໃນຕົວຈິງເຊັ່ນວ່າ ເຂົ້າໃຈກ່ຽວກັບທິດສະດີ ຂໍ້ມູນຂອງລະບົບຖານຂໍ້ມູນເກົ່າ, ພວກຂ້າພະເຈົ້າກໍ່ສາມາດວິເຄາະ ແລະ ອອກແບບລະບົບໃໝ່ຂື້ນ, ມີຖານຂໍ້ມູນທີ່ສາມາດຈັດເກັບຂໍ້ມູນໄດ້ຢ່າງລະອຽດ, ມີເວັບໄຊທ໌ການໃຫ້ບໍລິການຂອງຮ້ານ ມີຄວາມສະດວກຊັກ ,ຖືກຕ້ອງ ແລະ ວ່ອງໄວ ນອກຈາກນີ້ ຍັງສາມາດຕອບສະໜອງຕໍ່ຜູ້ໃຊ້ງານທາງດ້ານການປະຕິບັດຕັ້ງແຕ່ການລົງທະບຽນເປັນສະມາຊິກຂອງລູກຄ້າ, ລາຍລະອຽດຂອງການຈັດການບໍລິການຮ້ານ ແລະ ຈົນເຖິງການບອກສະຖານະຂອງການຊັກເຄື່ອງ ພ້ອມທັງຍັງສາມາດຈັດການຂໍ້ມູນຕ່າງໆໃນຮ້ານ ເຊັ່ນ ຂໍ້ມູນຕ່າງໆຂອງລະບົບເປັນຕົວຫຼັກໃນການຈັດການບັນທຶກຂໍ້ມູນລົງໄວ້ໃນຖານຂໍ້ມູນ
ນອກຈາກນີ້ໃນການເຮັດບົດດັ່ງກ່າວພວກຂ້າພະເຈົ້າຍັງໄດ້ຮູ້ ແລະ ເຫັນເຖິງສິ່ງໃຫມ່ໂດຍແມ່ນປະສົບການພ້ອມທັກສະ, ຄວາມຮູ້ປະກອບໝາກຜົນຂອງການນໍາໃຊ້ເຄື່ອງມືຕ່າງໆບໍ່ວ່າຈະເປັນອຸປະກອນທີ່ເປັນ ຮາດແວ ແລະ ຊັອບແວ. 5.2 ປະເມີນຈຸດດີ
ຫຼັງຈາກຜ່ານການຂຽນບົດຈົບຊັ້ນທີ່ຜ່ານມາໃນຄັ້ງນີ້ ພວກຂ້າພະເຈົ້າໄດ້ພົບເຫັນບັນຫາ ແລະ ຂໍ້ຫຍຸ້ງຍາກຫຼາຍຢ່າງ. ດັ່ງນັ້ນ ຈາກບັນຫາດັ່ງກ່າວພວກຂ້າພະເຈົ້າຈຶ່ງໄດ້ນຳເອົາມາເປັນຂໍ້ຄິດ ແລະ ຄົ້ນຄວ້າແລ້ວນໍາເອົາບົດຮຽນທີ່ໄດ້ຮຽນມາຕະຫຼອດໄລຍະເວລາຜ່ານມາຢູ່ໃນພາກວິຊາ ເພື່ອນໍາເອົາຄວາມຮູ້ທີ່ໄດ້ຮຽນມາປະກອບເຂົ້າໃນການຂຽນບົດຈົບຊັ້ນຄັ້ງນີ້, ໃນຂະນະດຽວກັນນັ້ນເວັບໄຊທ໌ທີ່ພວກຂ້າພະເຈົ້າໄດ້ຄົ້ນຄວ້າມາຍັງເກີດເປັນປະໂຫຍດ ແລະ ຊ່ວຍແກ້ໄຂບັນຫາຕາມເປົ້າໝາຍທີ່ໄດ້ວາງໄວ້ ແລະ ມີຈຸດດີຫຼາຍຢ່າງດັ່ງນີ້
ສາມາດເກັບກຳຂໍ້ມູນຕ່າງໆໃນລະບົບຖານຂໍ້ມູນ ເພື່ອສະດວກໃນການຈັດເກັບຂໍ້ມູນທີ່ມີການອັບເດດມາຕະຫຼອດ ແລະ ສະດວກສະບາຍໃນການຫາຂໍ້ມູນຕ່າງໆ, ສາມາດຊ່ວຍໃນການຈັດເກັບຂໍ້ມູນເອກະສານຕ່າງໆໃຫ້ເປັນລະບຽບຮຽບຮ້ອຍ ແລະ ຫຼຸດຜ່ອນການກະແຈກກະຈາຍຂອງຂໍ້ມູນຕ່າງໆ ສາມາດເພີ່ມຖານລູກຄ້າໄດ້ຫຼາຍໃນອານາຄົດ ຍ້ອນລະບົບຈະສາມາດເພີ່ມຄວາມວ່ອງໄວໃນການເຮັດວຽກໃຫ້ທາງຮ້ານ ແລະ ຈະສາມາດເພີ່ມຈຳນວນການເຂົ້າໃຊ້ບໍລິການຂອງລູກຄ້າໄດ້
ພ້ອມກັນນັ້ນສຳຫຼັບການສ້າງເວັບໄຊທ໌ ແລະ ຄົ້ນຄວ້າບົດໂຄງການຈົບຊັ້ນໃນຄັ້ງນີ້ໄດ້ກາຍເປັນປະສົບການໃນການເຮັດວຽກຕົວຈິງຕໍ່ພວກຂ້າພະເຈົ້າໂດຍສະເພາະທາງດ້ານການປະຕິບັດພ້ອມຍັງເຂົ້າໃຈແລະຮູ້ເຖິງແນວທາງວິທີການໃນການຂຽນບົດຈົບຊັ້ນ ໃນຄັ້ງນີ້, ສາມາດສັ່ງເຄື່ອງກັບຜູ້ສະໜອງໄດ້ຜ່ານເວັບໄຊທ໌ເລີຍ
ຮູ້ຈັກແບ່ງເວລາໃນການເຮັດວຽກໃຫ້ຖືກຕ້ອງ ແລະ ການເຮັດວຽກເປັນກຸ່ມ ພາຍໃນກຸ່ມມີຄວາມສາມັກຄີ, ແໜ້ນແຟ້ນອັນໜື່ງອັນດຽວກັນ.ພ້ອມກັນນັ້ນຍັງໄດ້ຮັບປະສົບການໂດຍຕົງຈາກອາຈານທີ່ປຶກສາທີ່ໄດ້ໃຫ້ຄຳປຶກສາທີ່ໄດ້ໃຫ້ຄໍາແນະນໍາເປັນຢ່າງດີ ແລະ ທັກສະຕ່າງໆທີ່ເພິ່ນໄດ້ໝອບໝາຍໃຫ້
ໃນໄລຍະຜ່ານການດຳເນີນການຂຽນບົດຈົບຊັ້ນມາເຫັນໄດ້ວ່າຂໍ້ມູນທີ່ຄົ້ນຄວ້າໃນການຂຽນເວັບໄຊທ໌ໃນການຈັດການຮ້ານສະດວກຊັກ ກໍມີຫລາຍຢ່າງທີ່ໄດ້ປະສົບຜົນສຳເລັດ ແລະ ຕົງກັບເປົ້າໝາຍ ແຕ່ກໍຍັງມີສິ່ງທີ່ຕ້ອງຫຼີກເວັ້ນ ແລະ ເປັນຈຸດອ່ອນສາລັບການທຳງານຂອງເວັບໄຊທ໌ຂອງພວກຂ້າພະເຈົ້າແມ່ນເນື່ອງຈາກວ່າ:
ເວັບໄຊທ໌ຂອງພວກຂ້າພະເຈົ້າທີ່ບໍ່ທັນເຮັດໄດ້ນັ້ນກໍແມ່ນ ຍັງບໍ່ສາມາດຊຳລະເງິນຫຼືຈ່າຍເງິນຄ່າບໍລິການຜ່ານທາງເວັບໄຊທ໌ແລະກໍບໍ່ສາມາດບັງຄັບໃຫ້ທາງລູກຄ້າຈ່າຍມັດຈຳກ່ອນໄດ້ຫຼັງຈາກທີ່ເຂົ້າໃຊ້ບໍລິການແລ້ວ. ສຳລັບໜ້າຕ່າງຂອງເວັບໄຊທ໌ອາດຍັງມີບາງຈຸດທີ່ອອກແບບຍັງບໍ່ງາມຫຼືອາດຈະສັບສົນບາງຈຸດ, ຍັງບໍ່ມີລະບົບຄວາມປອດໄພເທືອ, ລາຍການບໍລິການໃນການໃຊ້ງານອາດບໍ່ຄົບຖ້ວນຕໍ່ກັບລູກຄ້າຜູ້ເຂົ້າມາຊົມໃຊ້
ສຳລັບແນວທາງການພັດທະນາລະບົບຕໍ່ຜູ້ທີ່ຈະມາພັດທະນາ ຫຼື ຕໍ່ຍອດກໍ່ຍິ່ງເປັນການດີເນື່ອງຈາກວ່າເປັນເທັກໂນໂລຢີໃນປະຈຸບັນມີການ ຢູ່ເລື້ອຍໆສະນັ້ນ, ເພື່ອໃຫ້ເວັບໄຊທ໌ດັ່ງກ່າວມີການພັດທະນາຢ່າງຕໍ່ເນື່ອງຄວນມີການປັບປຸງ ແລະ ເສີມຂະຫຍາຍໃຫ້ລະບົບມີຫຼາກຫຼາຍກົງກັບສິ່ງທີ່ລູກຄ້າມາໃຊ້ບໍລິການຕ້ອງການຂື້ນຢູ່ສະເຫມີ. ສືບຕໍ່ການຂຽນໂປຣແກຣມໃຫ້ຄົບຖ້ວນສົມບູນ ຄວນມີການປັບປຸງດ້ານຄວາມປອດໄພ ຂອງຂໍ້ມູນໃຫ້ດີຂຶ້ນ ເພີ່ມສ່ວນຈັດການຄິດໄລ່ເງິນເດືອນພະນັກງານ ອອກແບບໜ້າຕາເວັບໄຊທ໌ໃຫ້ງາມຂຶ້ນຕາມຍຸກສະໄໝ 
ທ່ານ ນາງ ໂຊໂນມິ ທະນາກະ ຫົວໜ້າສຳນັກງານທະນາຄານ ພັດທະນາອາຊີປະຈຳ ສປປ ລາວ ໃຫ້ຮູ້ວ່າ: ໃນປີ 2023, ເສດຖະກິດຂອງ ສປປ ລາວ ຍັງຟື້ນຕົວໃນລະດັບປານກາງ ໂດຍໄດ້ຮັບແຮງຍູ້ຈາກຂະແໜງການບໍລິການ ໂດຍສະເພາະ ແມ່ນການທ່ອງທ່ຽວ ແລະ ການຄ້າ  ເຖິງຢ່າງໃດກໍຕາມ, ແຮງກົດດັນ ຈາກໜີ້ສິນ ທີ່ບໍ່ໝັ້ນຄົງ ແລະ ອັດຕາເງິນເຟີ້ສູງ ອາດຈະສົ່ງຜົນໃຫ້ການຟື້ນຕົວ ຂອງເສດຖະກິດ ໂດຍລວມຂອງປະເທດຊ້າລົງ. ຄວາມກົດດັນຂອງອັດຕາເງິນເຟີ້ໃນປະເທດ ຄາດວ່າຈະຍັງມີຢູ່ເນື່ອງຈາກ ທຸລະກິດຕ່າງໆ ໄດ້ເພີ່ມລາຄາ ເພື່ອໃຫ້ກຸ້ມກັບຕົ້ນທຶນທີ່ເພີ່ມສູງຂຶ້ນ ຍ້ອນການອ່ອນຄ່າຂອງຄ່າເງິນກີບ ແລະ ຄ່າຈ້າງແຮງງານທີ່ເພີ່ມສູງຂຶ້ນ, ລາຄາຜູ້ບໍລິໂພກຄາດວ່າ ຈະເພີ່ມຂຶ້ນໂດຍສະເລ່ຍ ຢູ່ໃນລະດັບ20% ໃນປີ 2024 ກ່ອນທີ່ຈະຫລຸດລົງ ມາລະດັບປານກາງເຖິງ 7% ໃນປີ 2025.
ສຳລັບ ສິ່ງທ້າທາຍດ້ານເສດຖະກິດ ແລະ ການເງິນຂອງ ສປປ ລາວ ໂດຍສະເພາະ ໜີ້ສິນສາທາລະນະທີ່ສູງ, ການອ່ອນຄ່າຂອງເງິນກີບ ແລະ ອັດຕາເງິນເຟີ້ ທີ່ສູງຂຶ້ນ ລ້ວນແຕ່ມີສ່ວນເຮັດໃຫ້ ເກີດສິ່ງທ້າທາຍດ້ານອາຫານ ແລະ ໂພຊະນາການຢ່າງຕໍ່ເນື່ອງ. ປະຊາກອນ ຢູ່ເຂດຊົນນະບົດມີທ່າອ່ຽງວ່າ ຈະປະສົບກັບບັນຫາຂາດແຄນ ອາຫານຫລາຍກວ່າ ປະຊາກອນຢູ່ເຂດຕົວເມືອງ ເຖິງສອງເທົ່າ, ຄວາມບໍ່ໝັ້ນຄົງດ້ານສະບຽງອາຫານ ແລະ ໂພຊະນາການ ເຮັດໃຫ້ເກີດຄ່າໃຊ້ຈ່າຍສູງ, ລວມທັງ ການຂາດສານອາຫານ ທີ່ສາມາດສົ່ງຜົນ ຕໍ່ການຮຽນຮູ້ ແລະ ທັກສະຂອງເດັກນ້ອຍຫລຸດລົງ. ຢ່າງໃດກໍ່ຕາມ ລັດຖະບານ ໄດ້ປະຕິບັດມາດຕະການຜ່ອນຄາຍ ຄວາມຂັດສົນຂອງຄົວເຮືອນ ໂດຍເຮັດວຽກຮ່ວມກັບ ບັນດາຄູ່ຮ່ວມພັດທະນາ ເພື່ອເພີ່ມທະວີການຊ່ວຍເຫລືອສັງຄົມ, ປັບປຸງການບໍລິການ ດ້ານສາທາລະນະສຸກ, ພ້ອມທັງ ລົງທຶນໃສ່ນໍ້າສະອາດ ແລະ ສຸຂະພິບານ
ໃນວັນທີ 30 ເມສາ 2024 ທ່ານ ວິໄລວົງ ບຸດດາຄຳ ເຈົ້າແຂວງຈຳປາສັກ ໄດ້ໃຫ້ກຽດເປັນປະທານໃນພິທີເປີດຮ້ານເຊເວັ່ນອີເລຟເວັ່ນ ສາຂາທຳອິດຂອງແຂວງຈຳປາສັກ ຕັ້ງຢູ່ໃນນະຄອນປາກເຊ ຢ່າງເປັນທາງການ ໂດຍມີແຂກຜູ້ມີກຽດ, ຜູ້ບໍລິຫານຈາກໜ່ວຍງານຕ່າງໆ ຂອງແຂວງ ພ້ອມດ້ວຍ ທ່ານ ນາງ ມໍລະກົດ ສີສະຫວັດ ເອກອັກຄະຣາຊະທູດໄທ ປະຈຳ ສປປ ລາວ ແລະ ຄະນະຜູ້ບໍລິຫານບໍລິສັດ ຊີພີອໍລາວ ຈໍາກັດ ໃນກຸ່ມ ຊີພີອໍ ເຊິ່ງນໍາໂດຍ ທ່ານ ທາຕຣີ ຈິຣະບັນຈົງຈິດ ຜູ້ຈັດການຝ່າຍການຕະຫລາດ ໃຫ້ການຕ້ອນຮັບ.
ຮ້ານເຊເວັ່ນ ອີເລຟເວັ່ນ ສາຂາບ້ານສະໜາມໄຊ ນອກຈາກຈະເປັນຮ້ານສາຂາທຳອິດຂອງແຂວງຈຳປາສັກແລ້ວ ຍັງເປັນຮ້ານສາຂາຕ່າງແຂວງແຫ່ງທຳອິດໃນ  ສປປລາວ ໂດຍເປີດໃຫ້ບໍລິການຊ່ວງທົດລອງກ່ອນໜ້ານີ້ເປັນໄລຍະເວລາ 1 ເດືອນ ແລະ ໄດ້ຮັບການຕອບຮັບເປັນຢ່າງດີຈາກປະຊາຊົນໃນພື້ນທີ່ ຕະຫລອດຮອດນັກທ່ອງທ່ຽວທີ່ເດີນທາງມາຢ້ຽມຢາມນະຄອນປາກເຊ ສະແດງໃຫ້ເຫັນເຖິງສັກກະຍາພາບຂອງພື້ນທີ່ໃນຖານະສູນກາງທາງເສດຖະກິດທາງພາກໃຕ້ຂອງ ສປປ ລາວ ໂດຍສະເພາະແມ່ນດ້ານການທ່ອງທ່ຽວ ເຊິ່ງສອດຄ່ອງກັບນະໂຍບາຍສົ່ງເສີມການທ່ອງທ່ຽວໃນປີທ່ອງທ່ຽວລາວ
ໃນ​ມະຕິ​ຂອງ​ກົມ​ການ​ເມືອງ​ສູນ​ກາງ​ພັກ ວ່າ​ດ້ວຍ​ການ​ສ້າງ​ເສດຖະກິດ ​ເອກະລາດ ​ເປັນ​ເຈົ້າ​ຕົນ​ເອງ ​ໃນ​​ໄລຍະ​ໃໝ່ ​ໄດ້​ຍົກ​ໃຫ້​ເຫັນ​ຢ່າງ​ຈະ​ແຈ້ງວ່າ: ຢາກສ້າງເສດຖະກິດ ເອກະລາດ ເປັນເຈົ້າຕົນເອງ ໃນເງື່ອນໄຂເຊື່ອມໂຍງກັບພາກພື້ນ ແລະ ສາກົນ ໄດ້ດີນັ້ນ. ນອກຈາກ, ພັດທະນາຊັບພະຍາ ກອນມະນຸດແລ້ວ ຍັງຕ້ອງມີການພັດທະນາພື້ນຖານການຜະລິດ, ການບໍລິການ, ສ້າງໃຫ້ມີຜະລິດຕະພັນທີ່ຫລາກຫລາຍ, ພັດທະນາລະບົບການເງິນ-ເງິນຕາໃຫ້ເຂັ້ມແຂງ ແລະ ເປັນເຈົ້າການເຊື່ອມໂຍງເຂົ້າກັບສາກົນ, ສຸມໃສ່ສ້າງ ພື້ນຖານການຜະລິດໃຫ້ໜັກແໜ້ນ, ເຂັ້ມແຂງ, ມີສິນຄ້າອຸປະໂພກ-ບໍລິໂພກພຽງພໍ ຕອບສະໝອງພື້ນຖານ ການດໍາລົງຊີວິດຂອງສັງຄົມລາວ ໂດຍບໍ່ເພິ່ງພາຈາກພາຍນອກດ້ານດຽວ
ຂະນະດຽວກັນ, ຕ້ອງກ້າວສູ່ການຜະລິດ ເພື່ອສົ່ງອອກ ແລະ ເກາະກ່າຍເປັນຕ້ອງໂຊ້ ໃນລະບົບການຜະລິດຂອງພາກພື້ນ ແລະ ສາກົນ, ສ້າງມູນຄ່າເພີ່ມໃຫ້ແກ່ການສົ່ງອອກສິນຄ້າ, ປຸງແຕ່ງຊັບພະຍາກອນ ທີ່ເປັນທ່າແຮງຂອງປະເທດ ໂດຍນໍາໃຊ້ເຕັກນິກ-ເຕັກ ໂນໂລຊີທີ່ທັນສະໄໝ; ປັບປຸງລະບົບການເງິນ-ເງິນຕາໃຫ້ເຂັ້ມແຂງ, ຖືເປັນໝາກຫົວໃຈ ຫລື ເສັ້ນເລືອດໃຫຍ່ຂອງລະບົບເສດຖະກິດ ຂອງປະເທດ. ບົນພື້ນຖານນັ້ນ, ຕ້ອງດຳເນີນທຸກມາດຕະການ ເພື່ອໃຫ້ມີລະບົບການເກັບລາຍຮັບເຂົ້າງົບປະມານ ໃຫ້ໄດ້ຫລາຍ ເທົ່າທີ່ຈະຫລາຍໄດ້, ສ້າງແຫລ່ງລາຍຮັບໃໝ່ ໃຫ້ຫລາຍ ແລະ ໝັກແໝ້ນ, ຂຸຄົ້ນແຫລ່ງລາຍຮັບ ຈາກບ່ອນທີ່ມີຄວາມສາມາດຂຸດຄົ້ນໄດ້ ແລະ ເກັບໄດ້ຕາມກົດໝາຍ ແລະ ລະບຽບ
ການຢ່າງຍືດຍຸ່ນ, ທັງມີການປັບປຸງ ແລະ ພັດທະນາລະບົບ, ກົນໄກຢ່າງເປັນປະຈຳຕາມຫລັກວິທະຍາ ສາດທີ່ປ່ຽນແປງໄດ້ຕາມສະຖານະການຕົວຈິງ ໃນແຕ່ລະໄລຍະ; ຕ້ອງຮູ້ວາງແຜນໃຊ້ຈ່າຍງົບປະມານຢ່າງເຄັ່ງຄັດ, ມີປະສິດທິຜົນ, ເກີດດອກອອກຜົນ ໃນການພັດທະນາຫລາຍກວ່າເກົ່າ ແລະ ສ້າງສິ່ງຕອບແທນທີ່ຄຸ້ມຄ່າກວ່າເກົ່າ; ຕ້ອງຕັ້ງໝ້າຍົກສູງຈິດໃຈເອກະລາດ, ເປັນເຈົ້າຕົນເອງ, ເພິ່ງຕົນເອງ, ສ້າງຄວາມເຂັ້ມແຂງດ້ວຍຕົນເອງ, ເສີມຂະຫຍາຍຄວາມບາກ ບັ່ນສູ້ຊົນສູງສຸດຂອງຕົນເອງ ເປັນສິ່ງຕັດສິນຕົ້ນຕໍ ໃນການຮັບປະກັນ ຄວາມເປັນເອກະລາດ, ເປັນເຈົ້າຕົນເອງ ໃຫ້ສະແດງອອກຢ່າງເປັນຮູບປະທໍາ ທາງດ້ານເສດຖະກິດ, ການຮ່ວມມືດ້ານເສດຖະກິດກັບພາຍນອກ ແລະ ການເຊື່ອມໂຍງສາກົນ, ທັງເປັນການສ້າງເງື່ອນໄຂ, ຄວາມເຊື່ອໝັ້ນອັນໜັກແໜ້ນ ໃນການຍາດແຍ່ງ ແລະ ຮັບເອົາການສະໜັບສະໜູນ ຊ່ວຍເຫລືອຈາກເພື່ອນມິດສາກົນ ໃຫ້ກາຍເປັນແຫລ່ງທຶນຮອນ ເພື່ອພັດທະນາ ຫລື ນໍາໃຊ້ ຢ່າງມີປະສິດທິຜົນສູງສຸດ
ເປົ້າໝາຍທີ່ຕ້ອງບັນລຸ ຂອງການສ້າງເສດຖະກິດເອກະລາດ ເປັນເຈົ້າຕົນເອງແມ່ນເຮັດໃຫ້ຄົນລາວ, ສັງຄົມລາວຍົກລະດັບວິຖີຊີວິດ ແລະ ວິທີການທໍາມາຫາກິນແບບໃໝ່, ສາມາດເສີມຂະຫຍາຍຫົວຄິດປະດິດສ້າງ, ຄວາມດຸໝັ່ນຂະຫຍັນພຽນ, ເປັນຜູ້ປະກອບການ ທີ່ເຂັ້ມແຂງ, ເປັນເຈົ້າຕົນເອງ; ຍົກສູງສະມັດຕະພາບການຜະລິດ, ຮູ້ສ້າງສາພັດທະນາດ້ວຍສະຕິປັນຍາ, ດ້ວຍຄວາມສາມາດທີ່ຢືນຢູ່ ແລະ ເດີນໜ້າດ້ວຍລໍາຂາຂອງຕົນເອງ ຢ່າງເປັນເຈົ້າການ ແລະ ສາມາດແຂ່ງຂັນໄດ້; ມີຄ່ານິຍົມສິນຄ້າລາວ ໃຫ້ຫລາຍຂຶ້ນ, ຮູ້ນຳໃຊ້ຊັບພະຍາກອນທີ່ພວກເຮົາ ມີຢູ່ໃຫ້ເປັນທຶນຮອນ, ແຕ່ຊັບພະຍາກອນຂອງຊາດ ຕ້ອງໄດ້ຮັບການປົກປັກຮັກສາ ແລະ ສາມາດນຳໃຊ້ໄດ້ຢ່າງຍືນຍົງ ແລະ ຍາວນານ, ເຮັດໃຫ້ປະຊາຊົນລາວ ໄດ້ຮັບຜົນປະໂຫຍດ ຈາກການພັດທະນາຢ່າງຍຸຕິທຳ, ສ້າງຄວາມຮັ່ງມີທົ່ວເຖິງ ແລະ ມີຄວາມຍືນຍົງໄປຕາມໆກັນ
ສາຍການບິນຫວຽດເຈັດ ຈະຍົກ​ລະດັບ​ຖ້ຽວບິນກົງ​ລະຫວ່າງແຂວງ ຟູກວັກ ຫວຽດນາມ ຫາ ນະຄອນຫລວງໂຊ ສ ເກົາຫລີ ​ເພີ່ມ​ຂຶ້ນ​ຈາກ 2 ຫາ 3 ຖ້ຽວ​ບິນໄປ-​ກັບ​ທຸກ​ມື້. ຖ້ຽວບິນໃໝ່ຈາກ ຟູກວັກ ໄປ ນະຄອນຫລວງ ໂຊ ອອກເວລາ 20:35 ໂມງ (ຕາມເວລາທ້ອງຖິ່ນ) ລົງຈອດຢູ່ສະໜາມບິນສາກົນອິນຊອນ ເວລາ 4:00 ໂມງຂອງມື້ຕໍ່ມາ (ຕາມເວລາທ້ອງຖິ່ນ). ຂະດຽດກັນ ຖ້ຽວ​ບິນ​ຈາກ​ສະ​ໜາມ​ບິນ​ສາ​ກົນອິນຊອນ (ອິນຊອນ) ໄປ ຟູກວັກ ອອກ​​ເວ​ລາ 5:00 ໂມງ​ເຊົ້າ (ຕາມ​ເວ​ລາ​ທ້ອງ​ຖິ່ນ) ແລະ ​ລົງຈອດ​ໃນ​ເວ​ລາ 8:25 ໂມງ (ຕາມ​ເວ​ລາ​ທ້ອງ​ຖິ່ນ).
ພ້ອມນີ້ ໃນວັນ​ທີ 1 ກໍລະກົດ 2024 ທີ່ຈະມາເຖິງນີ້ ສາຍການບິນ ຫວຽດເຈັດ​ຈະຂະຫຍາຍ​ເສັ້ນທາງ​ການບິນ​ລະຫວ່າງ ແຂວງຟູກວັກ ຫາ ໄທເປ ໂດຍເພີ່ມ​ຖ້ຽວບິນ​​ຈາກ 7 ຖ້ຽວ​ບິນ​ໄປ-​ກັບ ເປັນ 11 ຖ້ຽວ​ຕໍ່​ອາທິດ. ຖ້ຽວບິນໃໝ່ຈາກ ຟູກວັກ ໄປໄທເປ ອອກເດີນທາງເວລາ 9:50 ໂມງ (ຕາມເວລາທ້ອງຖິ່ນ)ລົງຈອດທີ່ສະໜາມບິນສາກົນ ຂອງ ໄທເປ ເວລາ 14:30 ໂມງ (ຕາມເວລາທ້ອງຖິ່ນ) ທຸກໆວັນຈັນ, ວັນພຸດ, ວັນສຸກ ແລະ ວັນອາທິດ. ສ່ວນຖ້ຽວບິນຈາກ ໄທເປ ໄປ ຟູກວັກ ອອກເວລາ 16:00 ໂມງ ແລະ ລົງຈອດໃນເວລາ 18:40 ໂມງ (ຕາມເວລາທ້ອງຖິ່ນ).
ການເພີ່ມຖ້ຽວບິນນີ້ ເປັນການເພີ່ມທາງເລືອກໃນລາຄາທີ່ສົມເຫດສົມຜົນ ແລະ ຄຸ້ມຄ່າທີ່ສຸດກັບການບໍລິການທີ່ທ່ານຈະປະທັບໃຈໃນການເດີນທາງກັບສາຍການບິນ ຫວຽດເຈັດ. ນອກຈາກນີ້, ສາຍການບິນ ຫວຽດເຈັດຍັງມີໂປຣໂມຊັນໃຫ້ນັກທ່ອງທ່ຽວ ດ້ວຍຄ່າປີ້ຍົນເລີ່ມຕົ້ນຈາກ0 ໂດລາ (ບໍ່ລວມພາສີ ແລະ ຄ່າທຳນຽມ) ໃນທຸກໆວັນສຸກ ຊຶ່ງສາມາດຕິດຕາມລາຍລະອຽດ ທີ່ ຫວຽດເຈັດແອດ໋ອດຄອມ ແລະ ແອັບມືຖື ຫວຽດເຈັດແອ. ໂປຣໂມຊັນນີ້ນຳໃຊ້ກັບທຸກຖ້ຽວບິນສາກົນຂອງສາຍການບິນ ຫວຽດເຈັດແຕ່ມື້ນີ້ຫາວັນທີ 31 ທັນວາ 2024 (ຍົກເວັ້ນມື້ພັກ ແລະ ເທສະການທ່ອງທ່ຽວ).
ສຳລັບ​ມື້ພັກ​ວັນປະກາດອິດສະຫລະພາບພາກໃຕ້ຂອງຫວຽດນາມ ແລະ ວັນ​ກຳ​ມະ​ກອນ​ສາ​ກົນ ເລີ່ມ​ແຕ່​ວັນ​ທີ 27 ເມສາ ເປັນ​ວັນ​ພັກ​ຍາວ​ທີ່​ສຸດ​ອັນ​ດັບ​ສອງ​ຂອງ​ຫວຽດ​ນາມ ສາຍການບິນ ຫວຽດເຈັດຍັງ​ເພີ່ມ​ຖ້ຽວ​ບິນ​ຕື່ມ​ອີກ 86.000 ບ່ອນນັ່ງ, ເທົ່າ​ກັບ 450 ກວ່າ​ຖ້ຽວ​ບິນ​ ໃຫ້ກັບ​ບັນ​ດາ​ສະ​ຖານ​ທີ່​ທ່ອງ​ທ່ຽວ​ທີ່​ໄດ້ຮັບຄວາມນິຍົມຫລາຍທີ່​ສຸດ ໂດຍເພີ່ມຖ້ຽວບິນ​ໄປນະຄອນໂຮ່ຈີມິນ, ຮ່າໂນ້ຍ, ດານັງ, ຍາຈາງ ແລະ ອື່ນໆ
*ໃນລະຫວ່າງງານວາງສະແດງສິນຄ້າ ແລະ ອຸດສາຫະກຳວັດທະນະທຳທີ່ ຈັດຂຶ້ນແຕ່ວັນທີ 30 ເມສາ ຫາ ວັນທີ 3 ພຶດສະພາ, ຢູ່ທີ່ນານຊາງ ເມືອງ ຫລວງຂອງແຂວງຈ່ຽງຊີ, ເມືອງ ອີ້ເຟິງ ນັກສຶກສາຕ່າງປະເທດຈາກຕວກ ກີ, ປາກີສະຖານ, ອິນໂດເນເຊຍ ແລະ ປະເທດອື່ນໆ ຕ່າງກໍ່ໃຫ້ຄວາມ ສົນໃຈ ຜະລິດຕະພັນທາງວັດທະນະທຳ ແລະ ຄວາມຄິດສ້າງສັນທີ່ງົດງາມ ແລະ ມໍລະດົກທາງວັດທະນະທຳ ທີ່ບໍ່ສາມາດຫາເບິ່ງໄດ້ແລ້ວຈາກເມືອງ ອີ້ເຟິງ ມົນ ທົນ ຈຽງຊີ ພາກຕາເວັນອອກຂອງຈີນ ຊຶ່ງໃນງານໄດ້ຈັດງານວາງ ສະແດງ ຫລາຍກວ່າ 30 ລາຍການໃນ 8 ປະເພດ, ໃນນັ້ນມີງານວາງ ສະແດງເຄື່ອງ ແກະສະຫລັກຮາກໄມ້, ເຄື່ອງຖັກແສ່ວ, ແຕ້ມອັກສອນ ແລະ ການແຕ້ມ ຮູບ ແລະ ອື່ນໆ . ຢູ່ທີ່ຈຸດແຕ້ມອັກສອນ ແລະ ແຕ້ມຮູບ, ຜົນງານຂອງທ່ານ
ນອກຈາກນີ້, ເມືອງອີ້ເຟີງ ຍັງໄດ້ແນະນຳລັກສະນະ ວັດທະນະທຳທ້ອງຖິ່ນ ແລະ ຂະບວນການພັດທະນາ ໃຫ້ແກ່ຜູ້ຊົມໂດຍລະອຽດໂດຍຜ່ານລາຍການ ການສະແດງແບບສື່ປະສົມປະສານ ແລະ ການອະທິບາຍຢູ່ພາຍໃນສະຖານ ທີ່. ງານດັ່ງກ່າວ ສາມາດສ້າງລາຍຮັບໄດ້ຫລາຍກວ່າ 120.000 ຢວນ (ປະມານ 16.608 ໂດລາສະຫະລັດ) ແລະ ມີຍອດສັ່ງຊື້ພາຍໃນງານຫລາຍ ກວ່າ 200.000 ຢວນ (ປະມານ 27.680 ໂດລາສະຫະລັດ) .
ໃນຊຸມປີຜ່ານມານີ້, ເມຶອງອີ້ເຟິງ ໄດ້ຂຸດຄົ້ນ ແລະ ນຳໃຊ້ປະໂຫຍດ ຈາກແຫລ່ງຊັບພະຍາກອນວັດທະນະທຳ ຂອງທ້ອງຖິ່ນຢ່າງເຕັມທີ່, ຕັ້ງໜ້າ ຊຸກຍູ້ຄວາມໝັ້ນຄົງ ທາງດ້ານວັດທະນະທຳ ແລະ ນະວັດຕະກຳ ແລະ ດຳ ເນີນການດ້ານວັດທະນະທຳຢ່າງຈິງຈັງ ໂດຍໃຊ້ກົນລະຍຸດ "ອອກໄປສູ່ພາຍ ນອກ".
ຮງຮຽນວັດທະນະທໍາຊົນເຜົ່າກອງທັບ ເປີດກອງປະຊຸມສະພາສອບເສັງພາກຮຽນທີ ສອງ ປະຈຳສົກຮຽນ 2023-2024 ໂດຍການເປັນປະທານຂອງ ສະຫາຍ ພັນເອກ ເພັດສະໝອນ ວິລະວອນ ຫົວໜ້າການທະຫານ ໂຮງຮຽນວັດທະນະທຳຊົນເຜົ່າກອງທັບ, ມີຄະນະພັກ-ຄະນະອຳນວຍການ, 4 ຫ້ອງການ, 2 ກອງພັນ, ພະນັກງານ-ນັກຮົບ, ຄູອາຈານ ແລະ ແຂກຖືກເຊີນເຂົ້າຮ່ວມ.
ສະຫາຍ ພັນໂທ ນາງ ດາວັນ ສິມໃບມະນີ ຮອງຫົວໜ້າຫ້ອງສຶກສາ ໄດ້ຜ່ານແຜນການທວນຄືນ ການສອບເສັງພາກຮຽນທີ ສອງ ສົກຮຽນ 2023-2024  ເພື່ອເປັນການກວດກາຄືນ ການຈັດຕັ້ງການຮຽນ-ການສອນ ໃນໄລຍະສົກຮຽນທີ່ຜ່ານມາ, ການເລື່ອນຊັ້ນຮຽນຂອງນັກຮຽນຊັ້ນ ມ1, ມ5 ແລະ ມ6; ການປະຕິບັດຕາມຂັ້ນ ຕອນ-ບາດກ້າວການຮຽນ-ການສອນ ລະບົບສາມັນສຶກສາ ທີ່ກະຊວງສຶກສາທິການ ແລະ ກິລາວາງອອກ, ເປັນການ ວັດແທກ ແລະ ປະເມີນຜົນການຮຽນການສອນ ໃນໄລຍະຜ່ານມາ, ພ້ອມທັງຮັບປະກັນ ໃຫ້ບັ້ນດຳເນີນການຮຽນ-ການສອນ ມີຄວາມເປັນເອກະພາບ ໃນການຈັດຕັ້ງປະຕິບັດໂຄງການຫລັກສູດ ການຮຽນ-ການສອນ ປະຈຳສົກຮຽນ 2023-2024 ຂອງໂຮງຮຽນວັດທະນະທຳຊົນເຜົ່າກອງທັບ. ຈາກນັ້ນ ຍັງໄດ້ຜ່ານ ຂໍ້ຕົກລົງວ່າດ້ວຍການແຕ່ງຕັ້ງ ຄະນະຊີ້ນຳລວມ ແລະ ອະນຸກຳມະການສອບເສັງ, ຜ່ານມາດຖານ, ເງື່ອນໄຂ, ລະບຽບການສອບເສັງ ແລະ ການປະ ເມີນຜົນການສອບເສັງຂອງນັກຮຽນ, ຜ່ານຕາຕະລາງສອບເສັງ ພາກຮຽນທີ ສອງ ປະຈຳສົກຮຽນ 2023-2024.
ໂອກາດດັ່ງກາວ, ສະຫາຍ ພັນເອກ ເພັດສະໝອນ ວິລະວອນ ໄດ້ສະແດງ ຄວາມຍ້ອງຍໍຊົມເຊີຍຕໍ່ການຈັດ ຕັ້ງປະຕິບັດການຮຽນ-ການສອນ ໃນໄລຍະຜ່ານມາຈົນໄດ້ຜົນສຳເລັດ ແລະ ເນັ້ນໃຫ້ບັນດາຄະນະກຳມະການ, ອະນຸກຳມະການ ແລະ ພາກສ່ວນຮັບຜິດຊອບໃນການສອບເສັງຄັ້ງນີ້ ຈົ່ງຍົກສູງຄວາມຮັບຜິດຊອບຕໍ່ໜ້າທີ່ ທີ່ຮັບມອບ ໝາຍໃຫ້ປະສົບຜົນສຳເລັດ, ຮັກສາຈັນຍາບັນ-ຈັນຍາທຳ, ຮັກສາຄວາມສະຫງົບໃຫ້ໃດ້ 100% ເພື່ອເຮັດໃຫ້ບັ້ນ ສອບເສັງຄັ້ງນີ້ ໄດ້ຮັບໝາກ ຜົນຕາມຄາດໝາຍທີ່ວາງໄວ້.
ມູນນິທິສຸດາພອນ ເພື່ອຊ່ວຍເຫລືອສັງຄົມ ໄດ້ເປີດໃຫ້ບໍລິການຊ່ວຍເຫລືອສັງຄົມ ຢ່າງເປັນທາງການ ໃນວັນທີ 16 ພຶດສະພາ 2024 ໂດຍມີ ທ່ານ ນິສິດ ແກ້ວປັນຍາ ຮອງລັດຖະມົນຕີ ກະຊວງພາຍໃນ, ມີຫົວໜ້າກົມພັດທະນາການບໍລິຫານລັດ ກະຊວງພາຍໃນ, ມີຜູ້ຕາງໜ້າຈາກບັນດາກະຊວງ, ອົງການ ແລະ ພາກສ່ວນກ່ຽວຂ້ອງ ເຂົ້າຮ່ວມ.
ທ່ານນາງ ສຸດາພອນ ວົງຫານ ປະທານມູນນິທິສຸດາພອນ ເພື່ອຊ່ວຍເຫລືອສັງຄົມ ໄດ້ໃຫ້ຮູ້ວ່າ: ມູນນິທິສຸດາພອນ ເພື່ອຊ່ວຍເຫລືອສັງຄົມ ແມ່ນອົງການຈັດຕັ້ງສັງຄົມ ແລະ ເຄື່ອນໄຫວໃນຂອບເຂດທົ່ວປະເທດ ແລະ ສາກົນ ໂດຍສະເພາະ ຈະຊຸກຍູ້ສົ່ງເສີມ ຂະແໜງສຶກສາທິການ ແລະ ກິລາ, ຂະແໜງກະສິກຳ ແລະ ປ່ໄມ້, ຂະແໜງ ໂຍທາທິການ ແລະ ຂົນສົ່ງ, ຂະແໜງແຮງງານ ແລະ ສະຫວັດດີການສັງຄົມ, ຂະແໜງແມ່ຍິງ ແລະ ຊາວໜຸ່ມ. ມູນນິທິສຸດາພອນ ເພື່ອຊ່ວຍເຫລືອສັງຄົມ ສ້າງຂຶ້ນເພື່ອປະກອບສ່ວນເຂົ້າໃນ ແນວທາງ ນະໂຍບາຍຂອງພັກ-ລັດຖະບານ ໃນວຽກງານສຶກສາ, ກະສິກຳ, ພັດທະນາຊົນນະບົດ, ແມ່ຍິງ ແລະ ເດັກ, ແຮງງານ ແລະ ສະຫວັດດີການສັງຄົມ; ຊ່ວຍເຫລືອສັງຄົມ ທີ່ໄດ້ຮັບຜົນກະທົບມາຈາກ ພະຍາດລະບາດຕ່າງໆ ແລະ ໄພທຳມະຊາດ ເຊັ່ນ: ໄພໝາວ, ໄພແຫ້ງແລ້ງ, ໄພນໍ້າຖ້ວມ, ໄພຂາດອາຫານ ແລະ ອື່ນໆ. ພ້ອມທັງ, ຊ່ວຍເຫລືອທາງດ້ານທຶນການສຶກສາ, ເຄື່ອງນຸ່ງຫົ່ມ, ອາຫານ, ປຶ້ມແບບຮຽນ, ໂຕະ, ຕັ່ງ, ຕຽງນອນ, ອຸປະກອນການສຶກສາ ໃຫ້ເດັກນ້ອຍທີ່ດ້ອຍໂອກາດ, ເດັກກຳພ້າ ແລະ ເດັກທີ່ຄອບຄົວ ທຸກຍາກຂາດເຂີນ ຢູ່ເຂດຫ່າງໄກສອກຫລີກ, ເດັກຂາດທີ່ເພີ່ງພາອາໄສ, ເດັກຂາດຜູ້ດູແລ ຫລື ອາໄສຢູ່ນຳຄອບຄົວທີ່ທຸກຍາກ, ຜູ້ພິການທາງດ້ານຮ່າງກາຍ, ມັນສະໝອງ, ບໍ່ສາມາດກຸ່ມຕົນເອງໄດ້ ທີ່ຂາດຜູ້ດຸແລ, ອາໄສຢູ່ນຳຄອບຄົວທຸກຍາກ, ຜູ້ອາຍຸສູງ ທີ່ປ່ຽວພອຍ ແລະ ທຸກຍາກ, ອາໄສຢູ່ນຳຄອບຄົວທຸກຍາກ, ຜູ້ທີ່ຖືກເຄາະຮ້າຍຈາກການຄ້າມະນຸດ ທີ່ທຸກຍາກ ຫລື ຕິດແປດພະຍາດ ທີ່ອັນຕະລາຍຕໍ່ສຸຂະພາບ ແລະ ຊີວິດ, ລວມເຖິງ ຄົນດ້ອຍໂອກາດໃນສັງຄົມ, ຊ່ວຍເຫລືອຄົນພິການ ແລະ ອື່ນໆ. ນອກຈາກນັ້ນ, ຍັງໄດ້ຊອກຫາທຶນການສຶກສາ, ນັກຮຽນທີ່ທຸກຍາກ, ຫ່າງໄກສອກຫລີກ, ເຂດຊົນນະບົດ ແລະ ເຂດຊຸມຊົນທຸກຍາກອື່ນໆ.
ພ້ອມນີ້, ມູນນິທິສຸດາພອນ ເພື່ອຊ່ວຍເຫລືອສັງຄົມ ຍັງຈະຊຸກຍູ້, ສົ່ງເສີມ ແລະ ຝຶກອົບຮົມທາງດ້ານກະ ສິກຳເພື່ອເຮັດໃຫ້ປະຊາຊົນ, ສັງຄົມ, ເດັກນ້ອຍຜູ້ດ້ອຍໂອກາດເປັນຕົ້ນ ວິທີການປູກຝັງ-ລ້ຽງສັດ, ສົ່ງເສີມພັດທະ ນາເດັກ ແລະ ໄວໜຸ່ມ ໃຫ້ມີຄວາມຮູ້, ຄວາມສາມາດ, ມີຄຸນນະທຳ, ມີວິໄສທັດ ທີ່ກວ້າງໄກ, ສາມາດເຊື່ອມໂຍງກັບພາກພື້ນ ແລະ ສາກົນ, ສາມາດເປັນຕົວແທນເດັກ ແລະ ໄວໜຸ່ມລາວ ໃນເວທີເດັກ ແລະ ໄວໜຸ່ມໃນລະດັບຊາດ, ລະດັບພາກພື້ນ ແລະ ສາກົນ; ປົກປ້ອງສິດ ແລະ ຜົນປະໂຫຍດ ຂອງແມ່ຍິງ, ເດັກ, ຊົນເຜົ່າ. ນອກຈາກນັ້ນ, ປັບປຸງ, ສ້ອມແປງ ແລະ ກໍ່ສ້າງໂຮງຮຽນ, ຫ້ອງທົດລອງການຮຽນ, ບ່ອນອອກກຳລັງກາຍ, ສະໂມສອນໂຮງຮຽນ, ສະໜາມກິລາ, ດຶ່ງໄຟຟ້າ, ນໍ້າ, ຫໍສະໝຸດ, ຫ້ອງນໍ້າ, ສ່ວນທາລະນະ ແລະ ອື່ນໆ ໃຫ້ແກ່ບ້ານ, ເມືອງ, ເຂດຊຸມຊົນ, ເຂດຊົນນະບົດ, ເຂດຫ່າງໄກສອກຫລີກ.
ທ່ານ ນິສິດ ແກ້ວປັນຍາ ຮອງລັດຖະມົນຕີ ກະຊວງພາຍໃນ ກໍໄດ້ສະແດງຄວາມຊົມເຊີຍ ມາຍັງຄະນະບໍລິຫານມູນນິທິ ທີ່ໄດ້ມີຈຸດປະສົງໜັກແໜ້ນ ໃນການສ້າງຕັ້ງມູນນິທິດັ່ງກ່າວ, ພ້ອມທັງເນັ້ນໃຫ້ ເຄື່ອນໄຫວຕາມກົດລະບຽບຂອງຕົນ ແລະ ລະບຽບກົດໝາຍ ຂອງລັດ, ໂຄສະນາເຜີຍແຜ່ໃຫ້ກວ້າງຂວາງ, ທົ່ວເຖິງໃນສັງຄົມກ່ຽວກັບຈຸດປະສົງຂອງຕົນ, ລະດົມທຶນ, ຊັບສິນຈາກບຸກຄົນ, ນິຕິບຸກຄົນ, ການຈັດຕັ້ງທັງພາຍໃນ ແລະ ຕ່າງປະເທດ, ຮັບເອົາການສະໜັບສະໜູນ, ຊ່ວຍເຫລືອ, ການບໍລິຈາກທຶນ, ຊັບສິນຈາກບຸກຄົນ ແລະ ນິຕິບຸກຄົນທັງພາຍໃນ ແລະ ຕ່າງປະເທດ, ໃຫ້ການສະໜັບສະໜູນ ດ້ານວັດທະນະທຳ, ການສຶກສາ, ສິ່ງແວດລ້ອມ, ສາທາລະນະສຸກ, ກິລາກາຍະກຳ, ວິທະຍາສາດ, ການກຸສົນ, ມະນຸດສະທຳ ຫລື ສາທາລະນະປະໂຫຍດອື່ນໆ ຕາມກົດລະບຽບຂອງຕົນ, ພ້ອມທັງ ໃຫ້ພົວພັນຮ່ວມມືກັບຕ່າງປະເທດ ແລະ ອົງການຈັດຕັ້ງສາກົນ ພາຍໃຕ້ລະບຽບກົດໝາຍ.
ພ້ອມນີ້, ທ່ານ ນິສິດ ແກ້ວປັນຍາ ຍັງຫ້າມໃຫ້ມູນນິທິ ສວຍໃຊ້ສິດເສລີພາບໃນການສ້າງຕັ້ງມູນນິທິ ຫລື ໃນນາມມູນນິທິ ເພື່ອເຄື່ອນໄຫວຂັດກັບ ລັດຖະທຳມະນູນ ແລະ ລະບຽບກົດໝາຍ; ຫ້າມເຄື່ອນໄຫວທີ່ຈະເປັນອັນຕະລາຍ ຕໍ່ຄວາມໝັ້ນຄົງຂອງຊາດ, ຄວາມສະຫງົບ ແລະ ຄວາມເປັນລະບຽບຮຽບຮ້ອຍຂອງສັງຄົມ, ສິດເສລີ ພາບຂອງບຸກຄົນອື່ນ ແລະ ຮີດຄອງປະເພນີອັນດີງາມ ຂອງຊາດ, ທ້ອງຖິ່ນ ແລະ ເຜົ່າຕ່າງໆ; ຫ້າມເຄື່ອນໄຫວທີ່ນຳໄປສູ່ ການແບ່ງແຍກຄວາມສາມັກຄີພາຍໃນຊາດ, ພາຍໃນທ້ອງຖິ່ນ ແລະ ອື່ນໆ
ແຫລ່ງຂ່າວຈາກ ແຂວງໄຊຍະບູລີ ໃຫ້ຮູ້ວ່າ: ກອງບັນຊາການ ປ້ອງກັນຄວາມສະຫງົບ (ປກສ) ເມືອງໄຊຍະບູລີ ແຂວງໄຊຍະບູລີ ຈັດກອງປະຊຸມເຊື່ອມຊຶມເອກະສານ ແຜນແມ່ບົດປ້ອງກັນ ກອງປະຊຸມສຸດຍອດອາຊຽນຄັ້ງທີ 44-45 ແລະ ລັດຖະມົນຕີບັນດາກະຊວງທີ່ນະຄອນຫລວງວຽງຈັນ ໃນວັນທີ 16 ພຶດສະພາ 2024 ໂດຍການເປັນປະທານຂອງທ່ານ ພັທ ພອນສະຫວັດ ພະໄຊສົມບັດ ຄະນະປະຈຳພັກເມືອງ ຫົວໜ້າກອງບັນຊາການ ປກສ ເມືອງໄຊຍະບູລີ, ມີບັນດາຄະນະພັກ-ຄະນະບັນຊາ, ຫົວໜ້າ, ຮອງຫົວໜ້າພະແນກ, ຫົວໜ້າ, ຮອງຫົວໜ້າກຸ່ມບ້ານ, ສະມາຊິກພັກ, ນາຍ ແລະ ພົນຕໍາຫລວດເຂົ້າຮ່ວມຢ່າງພ້ອມພຽງ.
ໃນກອງປະຊຸມ, ຜູ້ເຂົ້າຮ່ວມໄດ້ຮັບຟັງການເຜີຍແຜ່ ຄຳສັ່ງຂອງລັດຖະມົນຕີກະຊວງປ້ອງກັນຄວາມສະຫງົບ ເລກທີ 19/ປກສ ລົງວັນທີ 22 ມີນາ 2024 ວ່າດ້ວຍການຫັນກຳລັງ ເຂົ້າປ້ອງກັນກອງປະຊຸມສຸດຍອດອາຊຽນ, ຜ່ານຂໍ້ຕົກລົງຂອງຄະນະຮັບຜິດຊອບວຽກແຕ່ລະດ້ານ ໃນການປ້ອງກັນກອງປະຊຸມສຸດຍອດອາຊຽນຄັ້ງທີ 44-45 ແລະ ຜ່ານແຜນແມ່ບົດປ້ອງກັນກອງປະຊຸມສຸດຍອດ ອາຊຽນຂອງກອງບັນຊາການ ປກສ ເມືອງໄຊຍະບູລີ, ຜ່ານແຈ້ງການຂອງກົມໃຫຍ່ການເມືອງ ສະບັບເລກທີ 1430/ກຍປສ ວ່າດ້ວຍມາດຖານເງື່ອນໄຂ ຂອງນາຍ ແລະ ພົນຕໍາຫລວດ ໄປຮຽນສຶກສາຢູ່ພາຍໃນ ແລະ ຕ່າງປະເທດ, ຜ່ານຂໍ້ຕົກລົງຂອງກະຊວງປ້ອງກັນຄວາມສະຫງົບ ວ່າດ້ວຍມາດຖານ, ເງື່ອນໄຂນາຍ ແລະ ພົນຕໍາຫລວດໄປບໍາລຸງຢູ່ພາຍໃນ ແລະ ຕ່າງປະເທດ.
ໂອກາດນີ້, ທ່ານ ພັທ ພອນສະຫວັດ ພະໄຊສົມບັດ ໄດ້ເນັ້ນໃຫ້ຄະນະພັກ-ຄະນະບັນຊາ ຕະຫລອດຮອດນາຍ ແລະ ພົນຕໍາຫລວດທົ່ວກຳລັງປ້ອງກັນຄວາມສະຫງົບ ເມືອງໄຊຍະບູລີ ຈົ່ງພ້ອມກັນເຮັດໜ້າທີ່ ທີ່ໄດ້ຮັບມອບໝາຍຈາກຂັ້ນເທິງຢ່າງຕັ້ງໜ້າ, ເຮັດໃຫ້ຂອບເຂດຄວາມຮັບຜິດຊອບຂອງຕົນ ມີຄວາມສະຫງົບທາງດ້ານການເມືອງ, ສັງຄົມມີຄວາມເປັນລະບຽບຮຽບຮ້ອຍ, ສະກັດກັ້ນບໍ່ໃຫ້ເກີດເຫດການວຸ້ນວາຍໃດໆເກີດຂຶ້ນ ໃນໄລຍະກະກຽມກອງປະຊຸມສຸດຍອດອາຊຽນໃນຄັ້ງນີ້ ພ້ອມທັງສ້າງແຜນປະຈຳການຕະຫລອດ 24 ຊົ່ວໂມງ ເພື່ອຮັບປະກັນໃຫ້ກອງປະຊຸມສຸດຍອດ ອາຊຽນ ຄັ້ງທີ 44 ແລະ 45 ທີ່ ສປປ ລາວ ເປັນເຈົ້າພາບໃຫ້ມີຄວາມສະຫງົບປອດໄພ 100%
ຂປລ. ແຫລ່ງຂ່າວຈາກ ແຂວງຄຳມ່ວນ ໃຫ້ຮູ້ວ່າ: ຄະນະບໍລິຫານງານພັກ ເມືອງຫີນບູນ ແຂວງຄຳມ່ວນ ໄດ້ກຳນົດອອກເປັນ 3 ບາດກ້າວ ໃນການກະກຽມ ກອງປະຊຸມໃຫຍ່ 3 ຂັ້ນ ຄື: ບາດກ້າວທີ 1) ການກະກຽມ ໂດຍໄດ້ແຕ່ງຕັ້ງຄະນະຊີ້ນຳ, ກອງເລຂາ ຮັບຜິດຊອບວຽກງານ ພ້ອມທັງຈັດກອງປະຊຸມປຶກສາຫາລືວຽກງານ, ວາງແຜນປະຕິບັດງານ, ແບ່ງວຽກ-ແບ່ງຄວາມຮັບຜິດຊອບຢ່າງຈະແຈ້ງ, ກະກຽມເນື້ອໃນເອກະສານຕ່າງໆໃຫ້ຄົບຖ້ວນ, ສ້າງແຜນງົບປະມານ, ແຜນການເຄື່ອນໄຫວຈັດຕັ້ງປະຕິບັດວຽກງານຕົວຈິງ, ກະກຽມບັນດາເອກະສານ, ອຸປະກອນ, ໜ້າວຽກຕ່າງໆປິ່ນອ້ອມທີ່ຮັບໃຊ້ວຽກງານ; ບາດກ້າວທີ 2) ບາດກ້າວປະຕິບັດວຽກງານ ຈັດຕັ້ງເຊື່ອມຊຶມ, ອົບຮົມບັນດາເອກະສານກ່ຽວຂ້ອງຕ່າງໆ, ເປີດບັ້ນດຳເນີນຊີວິດການເມືອງ, ດຳເນີນກອງປະຊຸມໃຫຍ່ຂອງຮາກຖານພັກໃນທົ່ວເມືອງ, ກອງປະຊຸມໃຫຍ່ອົງການຈັດຕັ້ງມະຫາຊົນ, ສະຫະພັນນັກຮົບເກົ່າ ແລະ ແນວລາວສ້າງຊາດ, ກອງປະຊຸມໃຫຍ່ຜູ້ແທນອົງຄະນະພັກເມືອງຫີນບູນ ສະໄໝທີ 13 ແລະ ປະກາດການຈັດຕັ້ງ, ມອບ-ຮັບໜ້າທີ່ຄວາມຮັບຜິດຊອບວຽກງານ; ບາດກ້າວທີ 3) ບາດກ້າວການສະຫລຸບຕີລາຄາຜົນສຳເລັດເພື່ອຖອດຖອນບົດຮຽນ ແລະ ລາຍງານໃຫ້ຂັ້ນເທິງຮັບຊາບ.
ທ່ານ ຄຳສິງ ອໍລະວັນ ກໍາມະການພັກແຂວງ, ເລຂາຄະນະບໍລິຫານງານພັກເມືອງ, ເຈົ້າເມືອງຫີນບູນ ແຂວງຄຳມ່ວນ ໄດ້ໃຫ້ສຳພາດກ່ຽວກັບການກະກຽມ ແລະ ດຳເນີນກອງປະຊຸມໃຫຍ່ 3 ຂັ້ນຂອງພັກ ຢູ່ພາຍໃນເມືອງຫີນບູນ ຕໍ່ສື່ມວນຊົນທ້ອງຖິ່ນເມື່ອບໍ່ດົນຜ່ານມານີ້ວ່າ: ພາຍຫລັງທີ່ໄດ້ຮັບຄໍາສັ່ງ, ຄໍາແນະນຳ ຂອງສູນກາງພັກ ແລະ ຄະນະພັກແຂວງ, ຄະນະບໍລິຫານງານພັກເມືອງ, ສະມາຊິກພັກ-ພະນັກງານຫ້ອງເສນາທິການຮັບຜິດຊອບ ກໍ່ໄດ້ກຳນົດເອົາວຽກງານດັ່ງກ່າວ ເປັນວຽກງານສຳຄັນຕົ້ນຕໍ, ເປັນໜ້າທີ່ການເມືອງ, ເອົາໃຈໃສ່ກະກຽມ ໃນການດຳເນີນກອງປະຊຸມໃຫຍ່ ຂອງຮາກຖານພັກໃນທົ່ວເມືອງ, ກອງປະຊຸມໃຫຍ່ອົງການຈັດຕັ້ງມະຫາຊົນ, ສະຫະພັນນັກຮົບເກົ່າ, ແນວລາວສ້າງຊາດ, ກອງປະຊຸມໃຫຍ່ຜູ້ແທນອົງຄະນະພັກເມືອງ ສະໄໝທີ 13, ເຊິ່ງປັດຈຸບັນແມ່ນໄດ້ສຳເລັດໃນການລົງເຊື່ອມຊຶມເອກະສານ ນັບແຕ່ຂັ້ນເມືອງລົງຮອດຂັ້ນຮາກຖານພັກບ້ານ ແລະ ກຳລັງສຸມໃສ່ໃນການແນະນຳວຽກງານ ພ້ອມທັງດຳເນີນການທາບທາມ ຄວາມໄວ້ວາງໃຈຕໍ່ການຈັດຕັ້ງບ້ານ, ທາບທາມບຸກຄະລາກອນ ໂຄງປະກອບຄະນະໜ່ວຍພັກ, ຄະນະພັກຮາກຖານຮອບທີ 1 ໃນແຕ່ລະຮາກຖານພັກໃນທົ່ວເມືອງ ແລະ ສືບຕໍ່ຊຸກຍູ້ວຽກງານຕ່າງໆ ໃຫ້ມີຄວາມພ້ອມເຂົ້າສູ່ການດຳເນີນຊີວິດການເມືອງ ຢູ່ແຕ່ລະຮາກຖານພັກ ແລະ ໄດ້ຄາດຄະເນກຳນົດເອົາໜ່ວຍພັກບ້ານຄຳແກ້ວ ເພື່ອເປີດກອງປະຊຸມໃຫຍ່ຂອງໜ່ວຍພັກ ເປັນໜ່ວຍທຳອິດ ໃນວັນທີ 22 ພຶດສະພາ ທີ່ຈະມາເຖິງນີ້.
ສຳລັບວຽກງານດ້ານຂະບວນການ ແມ່ນໄດ້ຊີ້ນໍາໃຫ້ທຸກກົມກອງ, ທຸກບ້ານ ເຮັດໜ້າທີ່ຢ່າງມີຄວາມຮັບຜິດຊອບສູງ ໃນການເອົາໃຈໃສ່ທາງດ້ານວຽກງານປ້ອງກັນຄວາມສະຫງົບ ໃຫ້ມີຄວາມເຂັ້ມແຂງ, ຊຸກຍູ້ຂະບວນການຜະລິດກະສິກຳ ເປັນຂະບວນຟົດຟື້ນ ເພື່ອສ້າງຜົນຜະລິດ ເຮັດໃຫ້ຄອບຄົວມີຢູ່ມີກິນ ແລະ ຈໍາໜ່າຍເປັນສິນຄ້າ ສ້າງລາຍຮັບທີ່ໝັ້ນຄົງ ຕິດພັນກັບການຈັດກິດຈະກຳຕ່າງໆເຊັ່ນ: ການແຂ່ງຂັນກິລາ, ອະນາໄມ ປະດັບປະດາຕາມສະຖານທີ່ສຳຄັນຕ່າງໆ ພ້ອມນີ້ຍັງມີແຜນທີ່ຈະຈັດການແຂ່ງຂັນນັກຮ້ອງ-ໝໍລຳສຽງດີຢູ່ພາຍໃນເມືອງ ເພື່ອເຮັດໃຫ້ມີຂະບວນການບັນຍາກາດຟົດຟື້ນຕື່ມອີກ.
ສ່ວນວຽກງານດ້ານໂຄງປະກອບບຸກຄະລາກອນ ແມ່ນໄດ້ມີການກຳນົດເປົ້າໝາຍຈຳນວນບຸກຄະລາກອນ ເພື່ອປະກອບເຂົ້າໃນໂຄງປະກອບຂອງຄະນະພັກຊຸດໃໝ່, ໄດ້ຈັດວາງເຂົ້າໃນໜ້າວຽກຮັບຜິດຊອບໃນຂະແໜງການຕ່າງໆຂອງເມືອງ ພຽງພໍກັບຄວາມຕ້ອງການໃນໜ້າທີ່ວຽກງານ, ເຊິ່ງຄາດຄະເນການດຳເນີນກອງປະຊຸມໃຫຍ່ 3 ຂັ້ນ ຂອງເມືອງຫີນບຸນ ໂດຍສະເພາະແມ່ນກອງປະຊຸມໃຫຍ່ຂັ້ນບ້ານ ແມ່ນໃຫ້ສຳເລັດພາຍໃນເດືອນ ມິຖຸນາ 2024, ຂັ້ນໜ່ວຍພັກຮາກຖານອ້ອມຂ້າງເມືອງ ໃຫ້ສຳເລັດພາຍໃນເດືອນກັນຍາ 2024 ແລະ ກອງປະຊຸມໃຫຍ່ອົງຄະນະພັກເມືອງ ແມ່ນໃຫ້ສຳເລັດໃນເດືອນ ກຸມພາ 2025
ເມື່ອບໍ່ດົນມານີ້ ທີ່ເດີ່ນໂຮງຮຽນປະຖົມໂນນສຳລານ ໄດ້ຈັດພິທີມອບ-ຮັບຜົນສຳເລັດ ໂຄງການກໍ່ສ້າງສ້ອມແປງທາງດິນແດງ ບ້ານຊອກ ແລະ ບ້ານແກ້ງຫີນສູງ ນະຄອນໄກສອນ ພົມວິຫານ ແຂວງສະຫວັນນະເຂດ ລວມຄວາມຍາວຂອງເສັ້ນທາງທັງສອງບ້ານ 11.035 ແມັດ ມູນຄ່າການກໍ່ສ້າງທັງໝົດ 2,7 ຕື້ກວ່າກີບ ໂດຍໄດ້ຮັບການສະໜັບສະໜູນຈາກຄອບຄົວທ່ານ ເກຍ ອູ໊ສິດທິເດດ ອໍານວຍການບໍລິສັດອຸດົມຊັບ ກໍ່ສ້າງສ້ອມແປງຂົວ-ທາງຈຳກັດ ຜູ້ດຽວ.
ທ່ານ ຄຳພູວົງ  ສຸວັນນະລາດ ຮັກສາການຫົວໜ້າຫ້ອງການ ໂຍທາທິການ ແລະ ຂົນສົ່ງ (ຍທຂ) ລາຍງານໃຫ້ຮູ້ວ່າ:  ການກໍ່ສ້າງສ້ອມແປງເສັ້ນທາງ ຢູ່ບ້ານຊອກ (ຄຸ້ມບ້ານໂນນສຳລານ ເສັ້ນທາງດິນແດງຜ່ານບ້ານຊອກ (ເສັ້ນທາງສາມສ້າງ). ຫ້ອງການ ຍທຂ ນະຄອນ ໄດ້ສົມທົບຮ່ວມກັບບໍລິສັດອຸດົມຊັບກໍ່ສ້າງ ສ້ອມແປງຂົວ-ທາງ ຈຳກັດຜູ້ດຽວ ໄດ້ລົງສຳຫລວດ, ເກັບກຳຂໍ້ມູນ ເພື່ອອອກແບບ ແລະ ຄິດໄລ່ລາຄາໃຫ້ບໍລິສັດ, ໃນການຈັດຕັ້ງປະຕິບັດການກໍ່ສ້າງທາງທັງ 3 ເສັ້ນ ຄື: ເສັ້ນທີ 1 ເລີ່ມແຕ່ທາງເລກ ເກົ້າບີ ຫາທາງຮ່ອມບ້ານ, ຄວາມຍາວ 1.430 ແມັດ, ກວ້າງ 6 ແມັດ ລວມມູນຄ່າການກໍ່ສ້າງ 685 ລ້ານກວ່າກີບ; ເສັ້ນທີ 2 ແມ່ນຕໍ່ຈາກເສັ້ນທາງ ທີ 1 ຫາທາງທຳມະຊາດອອກໄປບ້ານສົ້ມປ່ອຍ ມີຄວາມຍາວ 1.800 ແມັດ, ກວ້າງ 6 ແມັດ ລວມມູນຄ່າ 569 ລ້ານກວ່າກີບ ແລະ ເສັ້ນທີ 3 ຈາກທາງຮ່ອມບ້ານຊອກ (ເສັ້ນທາງສາມສ້າງ) ຍາວ 2.000 ແມັດ, ກວ້າງ 6 ແມັດ ລວມມູນຄ່າ 256 ລ້ານກວ່າກີບ. ມາຮອດທ້າຍເດືອນ ເມສາ, ການກໍ່ສ້າງເສັ້ນທາງທັງ 3 ເສັ້ນແມ່ນໄດ້ສຳເລັດ ລວມຄວາມຍາວ 5.835 ແມັດ ໃນມູນຄ່າ 1,5 ຕື້ກວ່າກີບ.
ສຳລັບການກໍ່ສ້າງເສັ້ນທາງດິນແດງ ບ້ານແກ້ງຫີນສູງ ເລີ່ມແຕ່ທາງເລກ ເກົ້າບີ ເຂົ້າຫາບ້ານ (ລວມທັງທາງຮ່ອມໃນບ້ານ) ແມ່ນໄດ້ບຸກເບີກປັບເກດຮູບໜ້າທາງ, ວາງທໍ່ລອດທາງ, ຖົມດິນຍົກລະດັບ, ຖົມດິນໜ້າທາງ, ປັບເກດໂລອັດແໜ້ນ, ມີຄວາມຍາວ 5.200 ແມັດ, ກວ້າງ 6 ແມັດ ມູນຄ່າການກໍ່ສ້າງ 1,2  ຕື້ກວ່າກີບ
ໂອກາດດຽວກັນນີ້, ທ່ານ ເກຍ ອູ໊ສິດທິເດດ ຍັງໄດ້ມອບເງິນສົດ 20 ລ້ານກີບ ໃຫ້ຄະນະປົກຄອງທັງສອງບ້ານ (ບ້ານລະ 10 ລ້ານກີບ) ເພື່ອປະກອບສ່ວນເຂົ້າໃນວຽກງານບໍລິຫານບ້ານ
ຂປລ. ​ໃນລະຫວ່າງວັນທີ 5-14 ພຶດສະພາ 2024, ທ່ານ ຄໍາມ່ວນ ຊົມສີຫາປັນຍາ ຮອງປະທານກໍາມາທິການເສດຖະກິດ, ເຕັກໂນໂລຊີ ແລະ ສິ່ງແວດລ້ອມ (ກສຕສ) ພ້ອມຄະນະ ໄດ້ລົງເຄື່ອນໄຫວຕິດຕາມກວດກາ ແລະ ຊຸກຍູ້ການຈັດຕັ້ງປະຕິບັດໂຄງການເຊົ່າ ແລະ ສໍາປະທານທີ່ດິນຂອງບັນດາ ໂຄງການພັດທະນາແຮ່ທາດ ແລະ ເຂື່ອນໄຟຟ້າ ຢູ່ແຂວງອັດຕະປື, ແຂວງເຊກອງ ແລະ ແຂວງບໍລິຄໍາໄຊ. ທັງນີ້ ກໍເພື່ອຊອກໃຫ້ເຫັນດ້ານດີ ທີ່ຄວນເສີມຂະຫຍາຍ, ດ້ານອ່ອນຂໍ້ຄົງຄ້າງ ທີ່ຈະຕ້ອງຊອກວິທີແກ້ໄຂ ໃນການຈັດຕັ້ງປະຕິບັດໂຄງການ; ເພື່ອຮູ້ເຖິງຜົນປະໂຫຍດທີ່ລັດຖະບານ ຈະໄດ້ຮັບຈາກການເຊົ່າ ແລະ ສຳປະທານທີ່ດິນ ຈາກການຂຸດຄົ້ນແຮ່ທາດ ແລະ ໂຄງການພັດທະນາເຂື່ອນໄຟຟ້າ, ທັງເປັນຂໍ້ມູນພື້ນຖານໃນການສ້າງ ແລະ ປັບປຸງກົດໝາຍວ່າດ້ວຍແຮ່ທາດ ແລະ ກົດໝາຍວ່າດ້ວຍໄຟຟ້າ ທີ່ຈະນຳເຂົ້າພິຈາລະນາໃນກອງປະຊຸມສະໄໝສາມັນ ເທື່ອທີ 8 ຂອງສະພາແຫ່ງຊາດ (ສພຊ) ຊຸດທີ 9, ເປັນຂໍ້ມູນພື້ນຖານ ແລະ ບ່ອນອີງໃນການສັງລວມລາຍງານຕໍ່ ກອງປະຊຸມສະພາແຫ່ງຊາດ, ຄະນະປະຈຳສະພາແຫ່ງຊາດ ຄົ້ນຄວ້າພິຈາລະນາ.
ການລົງເຄື່ອນໄຫວຄັ້ງນີ້, ໄດ້ຈັດກອງປະຊຸມຮ່ວມກັບ ສະພາປະຊາຊົນແຂວງອັດຕະປື, ເຊກອງ ແລະ ບໍລິຄໍາໄຊ ແລະ ພະແນກການທີ່ກ່ຽວຂ້ອງຂອງແຂວງ ຄື: ແຜນການ ແລະ ການລົງທຶນ, ຊັບພະຍາກອນທໍາມະຊາດ ແລະ ສິ່ງແວດລ້ອມ, ພະລັງງານ ແລະ ບໍ່ແຮ່, ກະສິກຳ ແລະ ປ່າໄມ້, ອຸດສາຫະກຳ ແລະ ການຄ້າ, ແລະ ການເງິນ ເພື່ອຮັບຟັງການລາຍງານກ່ຽວກັບ ການຈັດຕັ້ງປະຕິບັດໂຄງການເຊົ່າ ແລະ ສໍາປະທານທີ່ດິນ ຂອງບັນດາໂຄງການພັດທະນາແຮ່ທາດ ແລະ ເຂື່ອນໄຟຟ້າ, ສະພາບການຈັດຕັ້ງປະຕິບັດການລົງ ທຶນດ້ານພະລັງງານ ແລະ ແຮ່ທາດ; ການຫັນປ່ຽນທີ່ດິນປ່າໄມ້, ການຟື້ນຟູປ່າ ແລະ ປູກປ່າທົດແທນຄືນພື້ນທີ່ປ່າໄມ້ທາງທໍາມະຊາດ ແລະ ການຂຶ້ນທະບຽນອອກໃບຕາດິນ; ຜົນກະທົບຕໍ່ສິ່ງແວດລ້ອມ, ທໍາມະຊາດ ແລະ ສັງຄົມ; ການຟື້ນຟູຊີວິດການເປັນຢູ່, ການຊົດເຊີຍຜົນກະທົບໃຫ້ແກ່ປະຊາຊົນ; ການສົ່ງອອກແຮ່ທາດ ລວມທັງການເກັບລາຍຮັບຄ່າເຊົ່າ ແລະ ສໍາປະທານຈາກໂຄງການພັດທະນາ ດ້ານພະລັງງານ ແລະ ບໍ່ແຮ່ ໃນຮູບແບບປົກກະຕິ ແລະ ແບບທົດລອງ ແລະ ວຽກງານອື່ນໆ ຕາມທີ່ໄດ້ກຳນົດໄວ້ໃນມະຕິ ຂອງສະພາແຫ່ງຊາດ ສະບັບເລກທີ 95/ສພຊ, ລົງວັນທີ 18 ກໍລະກົດ 2023 ເພື່ອຊອກໃຫ້ເຫັນດ້ານດີ ທີ່ຄວນເສີມຂະຫຍາຍ ແລະ ດ້ານອ່ອນຂໍ້ຄົງຄ້າງ ທີ່ຕ້ອງໄດ້ຊອກຫາວິທີແກ້ໄຂ ແນໃສ່ເຮັດໃຫ້ການ ຈັດຕັ້ງປະຕິບັດວຽກງານດັ່ງກ່າວ ມີປະສິດທິພາບ ແລະ ປະສິດທິຜົນດີຂຶ້ນ.
ໂອກາດ​ນີ້, ທ່ານ ຄໍາມ່ວນ ຊົມສີຫາປັນຍາ ໄດ້ມີຄໍາເຫັນຊີ້ນໍາໃຫ້ພາກສ່ວນກ່ຽວຂ້ອງ ສືບຕໍ່ຈັດຕັ້ງປະຕິບັດວຽກງານ ທີ່ຢູ່ໃນຄວາມຮັບຜິດຊອບຂອງຕົນ ໃຫ້ເຂັ້ມງວດຂຶ້ນຕື່ມ ເປັນຕົ້ນ ໃຫ້ຮີບຮ້ອນປະເມີນຜົນ ການຈັດຕັ້ງປະຕິບັດໂຄງການທົດລອງຂຸດຄົ້ນແຮ່ທາດ ທີ່ກໍາລັງຈັດຕັ້ງປະຕິບັດຢູ່ພາຍໃນແຂວງ ໃຫ້ມີປະສິດທິພາບ, ປະສິດທິຜົນ, ພ້ອມທັງມີມາດຕະການຢ່າງເຂັ້ມງວດ ຕໍ່ໂຄງການທີ່ບໍ່ມີປະສິດທິ ພາບ, ສົ່ງຜົນກະທົບຕໍ່ສິ່ງແວດ ລ້ອມສັງຄົມ ແລະ ທຳມະຊາດ ຄວນໂຈະ ຫລື ຢຸດເຊົາກິດຈະການ, ໂຄງການໃດ ທີ່ມີປະສິດທິຜົນ ຄວນໃຫ້ສືບຕໍ່ຈັດຕັ້ງປະຕິບັດ ໃຫ້ຖືກຕ້ອງຕາມກົດໝາຍ ໂດຍຫັນເຂົ້າສູ່ການດຳເນີນໂຄງການ ໃນຮູບແບບປົກກະຕິ; ການຄົ້ນຄວ້າອະນຸມັດ ໂຄງການຂຸດຄົ້ນແຮ່ທາດ ໃນຕໍ່ໜ້າ ຕ້ອງໃຫ້ສອດຄ່ອງກັບຍຸດທະສາດ ການພັດທະນາ ແຮ່ທາດທີ່ໄດ້ຮັບ ຮອງໃນກອງປະຊຸມ ສະໄໝສາມັນເທື່ອທີ 5 ຂອງສະພາແຫ່ງຊາດຊຸດທີ 9 ແລະ ແຈ້ງການຂອງຄະນະເລຂາທິການ ສະພາແຫ່ງຊາດ ກ່ຽວກັບການພິຈາລະນາ ການອະນຸມັດໂຄງ ການຂຸດຄົ້ນແຮ່ທາດ ສະບັບເລກທີ 647/ຄລສ, ລົງວັນທີ 27 ທັນວາ 2023; ເອົາໃຈໃສ່ຄຸ້ມຄອງ, ຕິດຕາມກວດກາບັນດາໂຄງການຊອກຄົ້ນ, ສໍາຫລວດ ແລະ ຂຸດຄົ້ນແຮ່ທາດ ໃຫ້ມີປະສິດທິພາບ, ປະສິດທິຜົນ, ຍືນຍົງ, ປະຢັດ, ນໍາເອົາຜົນປະໂຫຍດມາສູ່ປະເທດຊາດ ແລະ ບໍ່ສົ່ງຜົນກະທົບ ຕໍ່ສິ່ງແວດລ້ອມ ສັງຄົມ ແລະ ທໍາມະຊາດ ເກີນກວ່າມາດຕະຖານກຳນົດໄວ້; ເອົາໃຈໃສ່ຄົ້ນຄວ້າ, ປັບປຸງນະໂຍບາຍ ແລະ ນິຕິກຳ ກ່ຽວກັບການສົ່ງເສີມ ວຽກງານການຟື້ນຟູ ແລະ ປູກໄມ້ທົດແທນ ໂດຍການມີສ່ວນຮ່ວມລະຫວ່າງພາກລັດ, ຜູ້ປະກອບການ ແລະ ປະຊາຊົນ ໃຫ້ມີຄວາມຊັດເຈນ ແລະ ຮັດກຸມ; ສ້າງແຜນຟື້ນຟູປ່າ, ປູກໄມ້ທົດແທນ ແລະ ປົກປັກຮັກສາໃນແຕ່ລະຂົງເຂດ ເພື່ອໃຫ້ສອດຄ່ອງກັບແຜນ ແມ່ບົດຈັດສັນທີ່ດິນແຫ່ງຊາດ ທີ່ກຳນົດໃຫ້ມີເນື້ອທີ່ປ່າປົກຫຸ້ມກວມ 70%; ສຸມໃສ່ຕິດຕາມ, ກວດກາ ແລະ ສັງລວມການປະຕິບັດພັນທະຕ່າງໆ ກ່ຽວກັບວຽກງານຟື້ນຟູປ່າໄມ້ ແລະ ປູກໄມ້ທົດແທນ ຕາມສັນຍາສຳປະທານ, ກົດໝາຍ, ມະຕິສະພາແຫ່ງຊາດ ແລະ ນິຕິກຳອື່ນທີ່ກ່ຽວຂ້ອງ ຂອງບັນດາໂຄງການກໍ່ສ້າງເຂື່ອນໄຟຟ້າ, ບໍ່ແຮ່, ໂຄງລ່າງພື້ນຖານ ທີ່ໄດ້ຮັບອະນຸຍາດຈາກລັດຖະບານ ແລະ ຊຸກຍູ້ສົ່ງເສີ່ມການຜະລິດ, ຫລຸດຜ່ອນການນໍາເຂົ້າພາຍໃນ ທີ່ເປັນບຸລິມະສິດ ແລະ ທ່າແຮງຂອງແຂວງ; ໃຫ້ຮີບຮ້ອນເອົາໃຈໃສ່ກວດກາ, ສຳຫລວດ, ວັດແທກ, ຂຶ້ນທະບຽນອອກໃບຕາດິນຂອງລັດ ໃຫ້ແກ່ໂຄງການເຊົ່າ ແລະ ສໍາປະທານ ເພື່ອເປັນບ່ອນອີງໃຫ້ແກ່ ການເກັບຄ່າເຊົ່າສຳປະທານ ທີ່ດິນຕາມກົດໝາຍ ແລະ ເອົາໃຈໃສ່ເກັບກຳຂໍ້ມູນ ເພື່ອຂຶ້ນທະບຽນອອກໃບຕາດິນ ແລະ ການຈັດສັນທີ່ດິນ ໃຫ້ສຳເລັດ ແລະ ບັນລຸຕາມແຜນການທີ່ວາງໄວ້ ເພື່ອຮັບປະກັນໃຫ້ຊີວິດການ ເປັນຢູ່ຂອງປະຊາຊົນ ໄດ້ຮັບການປັບປຸງ ດີຂຶ້ນກວ່າເກົ່າ, ພ້ອມທັງຮັບປະກັນບໍ່ໃຫ້ມີ ບັນຫາການຮ້ອງຟ້ອງ ຂໍຄວາມເປັນທໍາໃນອະນະຄົດ; ສືບຕໍ່ຜັນຂະຫຍາຍແຜນແມ່ບົດ ຈັດສັນທີ່ດິນແຫ່ງຊາດ ແລະ ແຜນຈັດສັນທີ່ດິນຂອງແຂວງ, ຄຸ້ມຄອງຊັບພະຍາກອນທໍາມະຊາດ ແລະ ສິ່ງແວດລ້ອມຂັ້ນແຂວງ ໂດຍຕິດພັນກັບ ການຊຸກຍູ້ຢ່າງແຂງແຮງ ໃນການຈັດຕັ້ງຜັນຂະຫຍາຍ ກົດໝາຍວ່າດ້ວຍທີ່ດິນ ໃຫ້ເຂົ້າສູ່ຊີວິດຕົວຈິງຂອງສັງ ຄົມໃຫ້ທົ່ວເຖິງ ແລະ ມີຜົນສັກສິດ; ສືບຕໍ່ຕິດ ຕາມຢ່າງໃກ້ຊິດບັນຫາຜົນກະທົບ ຕໍ່ສິ່ງແວດລ້ອມສັງຄົມ ແລະ ທໍາມະຊາດ ທີ່ອາດຈະເກີດຂຶ້ນ ຈາກໂຄງການພັດທະນາຕ່າງໆ ເປັນຕົ້ນ ໂຄງການພັດທະນາໄຟຟ້າ, ໂຄງການຂຸດຄົ້ນແຮ່ທາດ (ແບບທົດລອງ), ໂຄງການພັດທະນາພື້ນຖານໂຄງລ່າງອື່ນໆ.
ຊັບພະຍາກອນທໍາມະຊາດ ອັນລໍ້າຄ່າ ເຊິ່ງເປັນມໍລະດົກຕົກທອດ ຈາກບັນພະບຸລຸດ ແລະ ມີບົດບາດສໍາຄັນທີ່ສຸດ ຕໍ່ການພັດທະນາ ເສດຖະກິດ-ສັງຄົມແຫ່ງຊາດ ໂດຍທາງກົງ ແລະ ທາງອອ້ມ ແລະ ຕໍ່ການປົກປັກຮັກສາດິນ, ແຫລ່ງນໍ້າ ແລະ ຊີວະນາໆພັນ ໃຫ້ມີ ຄວາມອຸດົມສົມບູນ ແລະ ຍືນຍົງ; ມີບົດບາດສຳຄັນຕໍ່ການປ້ອງກັນ ການປ່ຽນແປງດິນຟ້າອາກາດ, ເຊິ່ງບົດບາດອັນນີ້ ແມ່ນຄົນເຮົາບໍ່ສາມາດເຮັດແທນ ໄດ້. ນອກຈາກນັ້ນ, ປ່າໄມ້ ແລະ ທີ່ດິນປ່າໄມ້ ຍັງປະກອບສ່ວນ ຢ່າງໃຫຍ່ຫລວງ ຕໍ່ການພັດທະນາ ຊີວິດການເປັນຢູ່ ຂອງປະຊາຊົນ ໃນເຂດຊົນນະບົດ ເຊິ່ງບໍ່ພຽງແຕ່ນໍາໃຊ້ໄມ້ ເພື່ອປຸກສ້າງເຮືອນຊານ ເທົ່ານັ້ນ ແຕ່ຍັງອາໄສປ່າໄມ້ ແລະ ທີ່ດິນປ່າໄມ້ ເປັນແຫລ່ງທໍາມາຫາກິນ, ຢາປົວພະຍາດ ແລະ ເຄື່ອງປ່າຂອງດົງ ເພື່ອສ້າງລາຍຮັບ ໃຫ້ຄອບຄົວ ອີກຶດ້ວຍ.
ຕະຫລອດໄລຍະຜ່ານມາ ພັກ, ລັດຖະບານ ໄດ້ວາງນະໂຍບາຍຈະແຈ້ງ ກ່ຽວກັບວຽກງານປ່າໄມ້ ແລະ ທີ່ດິນປ່າໄມ້ ແລະ ມະຕິກອງປະຊຸມສະພາແຫ່ງຊາດ ວ່າດ້ວຍແຜນແມ່ບົດ ຈັດສັນທີ່ດິນແຫ່ງຊາດ ຮອດປີ 2030 ສະບັບເລກທີ 098/ສພຊ ໄດ້ວາງຄາດໝາຍສູ້ຊົນ ເພີ່ມຄວາມປົກຫຸ້ມປ່າໄມ້ ໃຫ້ໄດ້ 70% ຂອງເນື້ອທີ່ ທົ່ວປະເທດ ແລະ ຮັກສາເນື້ອທີ່ດິນປ່າໄມ້ ໃຫ້ໄດ້ 70% ຫລື ປະມານ 16,5 ລ້ານເຮັກຕາ ຂອງເນື້ອທີ່ທົ່ວປະເທດ. ໃນນັ້ນ, ຄຸ້ມຄອງ ແລະ ປົກປັກຮັກສາ ເນື້ອທີ່ດິນ ປ່າປ້ອງກັນ ໃຫ້ໄດ້ 8,2 ລ້ານ ເຮັກຕາ (35%), ປ່າສະຫງວນ ໃຫ້ໄດ້ 4,7 ລ້ານເຮັກຕາ (20%) ແລະ ປ່າຜະລິດ ໃຫ້ໄດ້ 3,1 ລ້ານເຮັກຕາ (13%) ແລະ ທີ່ດິນເພື່ອປູກໄມ້ 0,5 ລ້ານເຮັກຕາ (2%).
ນອກຈາກນີ້, ພັກ, ລັດຖະບານ ຍັງໄດ້ສົ່ງເສີມການຄ້າຂາຍໄມ້ ແລະ ຜະລິດຕະພັນໄມ້ ໃຫ້ຖືກຕ້ອງຕາມກົດໝາຍ ໂດຍການຫັນມາ ນຳໃຊ້ໄມ້ປູກ ໃຫ້ຫລາຍຂຶ້ນ; ສົ່ງເສີມການທ່ອງທ່ຽວແບບ ອະນຸລັກທຳມະຊາດ ໃນເຂດເນື້ອທີ່ດິນປ່າໄມ້ ເພື່ອເພີ່ມ ການມີສ່ວນຮ່ວມ ແລະ ການສ້າງວຽກເຮັດງານທຳ ໃຫ້ທ້ອງຖິ່ນຫລາຍຂຶ້ນ; ສົ່ງເສີມໃຫ້ປະຊາຊົນ ຜູ້ທີ່ຕິດພັນກັບປ່າໄມ້ ຢູ່ກັບປ່າ ມີສ່ວນຮ່ວມ ແລະ ປະກອບສ່ວນ ເຂົ້າໃນການຄຸ້ມຄອງ, ປົກປັກຮັກສາ, ພັດທະນາ, ນຳໃຊ້ ແລະ ກວດກາລາດຕະເວນ ປ່າໄມ້ ແລະ ທີ່ດິນປ່າໄມ້ ໃຫ້ມີຄວາມຍືນຍົງ ເພື່ອເປັນແຫລ່ງທຳມາຫາກິນ ແລະ ເປັນແຫລ່ງລາຍຮັບ.
ໃນໂອກາດວັນປູກຕົ້ນໄມ້ແຫ່ງຊາດ ວັນທີ 1 ມິຖຸນາ 2024 ຈະມາເຖິງນີ້, ຂໍເຊີນຊວນປວງຊົນທັງຊາດ ປະກອບສ່ວນຕາມເງື່ອນໄຂ, ຄວາມສາມາດໃນການປູກໄມ້, ຟື້ນຟູປ່າ ໄປຄຽງຄູ່ກັບການຄຸ້ມຄອງ, ປົກປັກຮັກສາປ່າໄມ້ ອັນເປັນມໍລະດົກ ແລະ ຊັບສົມບັດ ຂອງວົງຄະນະຍາດແຫ່ງຊາດ ໃຫ້ນັບມື້ມີຄວາມອຸດົມສົມບູນ, ສາມາດຕອບສະໜອງຄວາມຮຽກຮ້ອງຕ້ອງການ ວັດຖຸດິບດ້ານໄມ້ ແລະ ຜະລິດຕະຜົນປ່າໄມ້ ແບບຍືນນານໂດຍບໍ່ມີວັນບົກແຫ້ງ, ການປູກຕົ້ນໄມ້ ແມ່ນສາມາດປູກໄດ້ແຕ່ດຽວນີ້ ເປັນຕົ້ນໄປຈົນຮອດທ້າຍ ຂອງລະດູຝົນ, ບ່ອນໃດທີ່ມີເງື່ອນໄຂເຊັ່ນ: ເນື້ອທີ່ ແລະ ແຫລ່ງນໍ້າກໍສາມາດປູກໄດ້ຕະຫລອດ ເມື່ອປູກແລ້ວ ຕ້ອງໄດ້ບົວລະບັດ ຮັກສາໃຫ້ຕົນໄມ້ໄດ້ເຕີບໃຫຍ່ ໃນອະນາຄົດ ແລະ ກາຍເປັນມໍລະດົກຕົກທອດ ເຖິງຮຸ່ນລູກຮຸ່ນຫລານຕໍ່ໆໄປ
ຄອບຄົວການນໍາຂັ້ນສູງກາງ, ສະຫະພັນແມ່ຍິງ ກະຊວງປ້ອງກັນປະເທດ ມອບເຄື່ອງຊ່ວຍເຫລືອໃຫ້ ແຂວງໄຊສົມບູນ ໂດຍມີ ທ່ານ ນາງ ຄຳສອນ ຈັນຍາລາດ ພັນລະຍາ ຂອງສະຫາຍ ພົນເອກ ຈັນສະໜອນ ຈັນຍາລາດ ລັດຖະມົນຕີກະຊວງປ້ອງກັນປະເທດ, ມີຄອບຄົວການນໍາຂັ້ນສູນກາງ, ຄະນະພັກ-ຄະນະ ບັນຊາກອງບັນຊາການທະຫານແຂວງ, ປກສ ແຂວງ, ພະແນກການຂອງແຂວງ ແລະ ພາກສ່ວນກ່ຽວຂ້ອງເຂົ້າຮ່ວມ.
ສະຫາຍ ພົນຕີ ຄຳເພັດ ສີຊານົນ ຫົວໜ້າກົມໃຫຍ່ພະລາທິການກອງທັບ ໄດ້ຕາງໜ້າໃຫ້ຄອບຄົວການນໍາ, ສະຫະພັນແມ່ຍິງກະຊວງປ້ອງກັນປະເທດ ມີຄຳເຫັນວ່າ: ການມາຢ້ຽມຢາມທ່ຽວຊົມ ແລະ ມອບເຄື່ອງຊ່ວຍເຫລືອໃຫ້ ແຂວງໄຊສົມບູນ ເພື່ອໄປມອບຕໍ່ ໃຫ້ປະຊາຊົນຜູ້ທຸກຍາກ ເຊິ່ງປະກອບມີ ເຄື່ອນນຸ່ງຫົ່ມ, ເຄື່ອງໃຊ້ຂອງນ້ອງນັກຮຽນຈໍານວນໜຶ່ງ ໂດຍໄດ້ຮັບການສະໜັບສະໜູນ ຈາກບໍລິສັດ ພີເອສແອວ ຈຳກັດ ແລະ ບໍລິສັດ ອີຊູຊູລາວ ວີເອສເອ ຈຳກັດ ເພື່ອປະກອບສ່ວນຊ່ວຍເຫລືອ ຄອບຄົວປະຊາຊົນພາຍໃນ ແຂວງ ໄຊສົມບູນ ທີ່ຍັງມີຄວາມຫຍຸ້ງຍາກ ທາງດ້ານເສດຖະກິດ, ຢູ່ເຂດຫ່າງໄກສອກຫລີກ. ເຖິງເຄື່ອງທີ່ໄດ້ນຳມາມອບໃຫ້ໃນຄັ້ງນີ້, ອາດຈະບໍ່ພຽງພໍກັບຄວາມຕ້ອງການ ແຕ່ກໍຂໍເປັນສ່ວນໜຶ່ງໃນການປະກອບສ່ວນ ຊຸກຍູ້ແກ້ການໄຂຄວາມຫຍຸ້ງຍາກ ຊ່ວຍການນໍາ ແຂວງໄຊສົມບູນ
ອກາດນີ້, ທ່ານ ສຸກສະຫວາດ ວົງພູມເຫລັກ ຮອງເຈົ້າແຂວງໄຊສົມບູນ ໄດ້ຕາງໜ້າໃຫ້ຄະນະນໍາຂອງແຂວງ ສະແດງຄວາມຂອບໃຈ ມີຄວາມຮູ້ສຶກພາກພູມໃຈ ທີ່ໄດ້ຕ້ອນຮັບຄອບຄົວ ການນໍາຂັ້ນສູນກາງ ພ້ອມດ້ວຍຄະນະ ທີ່ໄດ້ເດີນທາງມາເຄື່ອນໄຫວ ຢ້ຽມຢາມ ແລະ ມອບເຄື່ອງຊ່ວຍເຫລືອ ໃຫ້ປະຊາຊົນຜູ້ທີ່ມີຄວາມຫຍຸ້ງຍາກດ້ານເສດຖະກິດ, ເຄື່ອງໃຊ້ຂອງນ້ອງນັກຮຽນ ຢູ່ແຂວງໄຊສົມບູນ ເຊິ່ງສະແດງໃຫ້ ເຫັນເຖິງຄວາມເປັນຫ່ວງເປັນໄຍ ຕໍ່ອົງຄະນະພັກ, ອົງການປົກຄອງແຂວງ ແລະ ປະຊາຊົນບັນດາເຜົ່າ ແຂວງໄຊສົມບູນ. ພ້ອມທັງໃຫ້ຄຳໝັ້ນສັນຍາວ່າ ຈະສົມທົບ ຂະແໜງການກ່ຽວຂ້ອງຂອງແຂວງ, ບັນດາເມືອງ ຄົ້ນຄວ້າຄັດເລືອກຄອບຄົວປະຊາຊົນ, ໂຮງຮຽນເປົ້າໝາຍ ເພື່ອສືບຕໍ່ນໍາເອົາເຄື່ອງດັ່ງກ່າວ ໄປແຈກຢາຍໃຫ້ທົ່ວເຖິງ ຜູ້ມີຄວາມຈຳເປັນ, ມີຄວາມຫຍຸ້ງຍາກແທ້, ພ້ອມທັງແນະນໍາການຊົມໃຊ້ປົກປັກ ຮັກສາໃຫ້ເກີດປະໂຫຍດ ແລະ ນໍາໃຊ້ໃຫ້ຍາວນານທີ່ສຸດ.
ຈາກນັ້ນ, ຄອບຄົວການນໍາຂັ້ນສູງກາງ, ສະຫະພັນແມ່ຍິງກະຊວງປ້ອງກັນປະເທດ ພ້ອມຄະນະຍັງໄດ້ນຳເອົາເຄື່ອງໄປມອບໃຫ້ ພໍ່ແມ່ປະຊາຊົນບ້ານທົ່ງຮັກ, ບ້ານນໍ້າຍອນ ເມືອງອະນຸວົງ ແຂວງໄຊສົມບູນ ແລະ ມອບເຄື່ອງໃຫ້ໂຮງຮຽນເຫລົ່າຮົບ ພະລາທິການກອງທັບ ຕື່ມອີກ
ຂປລ. ແຫລ່ງຂ່າວຈາກ ແຂວງຄຳມ່ວນ ໃຫ້ຮູ້ວ່າ: ປັດຈຸບັນ, ກະສິກອນທົ່ວແຂວງຄຳມ່ວນ ສາມາດເກັບກູ້ຜົນຜະລິດລະດູແລ້ງ (ພືດລວມ) ໄດ້ 3.880 ເຮັກຕາ ເທົ່າກັບ 39% ຂອງເນື້ອທີ່ປູກຕົວຈິງ ໃນນີ້, ເນື້ອທີ່ປູກພືດເພື່ອເປັນສະບຽງອາຫານເກັບກູ້ໄດ້ 1.214 ເຮັກຕາ ເທົ່າກັບ 35% ຂອງເນື້ອທີ່ປູກຕົວຈິງ ແລະ ເນື້ອທີ່ປູກພືດເພື່ອເປັນສິນຄ້າເກັບກູ້ໄດ້ 1.960 ເຮັກຕາ ເທົ່າກັບ 31% ຂອງເນື້ອທີ່ປູກຕົວຈິງ. ຄາດວ່າການເກັບກູ້ພືດລະດູແລ້ງ ໃນທົ່ວແຂວງຈະໃຫ້ສໍາເລັດ ໃນຕົ້ນເດືອນມິຖຸນາ 2024 ນີ້.   ຂະແໜງປູກຝັງ, ພະແນກກະສິກໍາ ແລະ ປ່າໄມ້ ແຂວງຄໍາມ່ວນໃຫ້ຮູ້ເມື່ອບໍ່ດົນມານີ້ວ່າ: ໃນລະດູການຜະລິດພືດລະດູແລ້ງປະຈໍາສົກປີ 2023-2024 ທົ່ວແຂວງມີເນື້ອທີ່ແຜນການ ທໍາການຜະລິດທັງໝົດ 10.311 ເຮັກຕາ, ຄາດຄະເນຜົນຜະລິດໃຫ້ໄດ້ 54.380 ໂຕນ ໃນນີ້, ເນື້ອທີ່ປູກພືດເພື່ອເປັນສະບຽງອາຫານ 3.661 ເຮັກຕາ, ຄາດຄະເນຜົນຜະລິດ 18.909 ເຮັກຕາ ແລະ ເນື້ອທີ່ປູກພືດເພື່ອເປັນສິນຄ້າ 6.650 ເຮັກຕາ, ຄາດຄະເນຜົນຜະລິດ 35.921 ເຮັກຕາ. ຜ່ານການຈັດຕັ້ງປະຕິບັດຕົວຈິງເນື້ອທີ່ປູກພືດລວມໄດ້ໃນເນື້ອທີ່ 9.840 ເຮັກຕາ (ຫລຸດແຜນ) ໃນນີ້, ເນື້ອທີ່ປູກພືດເພື່ອເປັນສະບຽງອາຫານປະຕິບັດໄດ້ 3.449 ເຮັກຕາ ແລະ ເນື້ອທີ່ປູກພືດເພື່ອເປັນສິນຄ້າປະຕິບັດໄດ້ 6.286 ເຮັກຕາ.  ພືດທີ່ກະສິກອນປູກຫລາຍແມ່ນ ມັນຕົ້ນ, ກະຫລໍ່າປີ, ໝາກແຕງ, ສາລີ ​ແລະ ພືດອື່ນໆ, ​ເຊິ່ງເມືອງທີ່ປະຕິບັດເນື້ອທີ່ປູກພືດລະດູແລ້ງ ໄດ້ຫລາຍກວ່າໝູ່ແມ່ນເມືອງທ່າແຂກ, ເມືອງໜອງບົກ ແລະ ເມືອງຫີນບູນ
ທ່ານ ອາດສະພັງທອງ ສີພັນດອນ ເຈົ້າຄອງນະຄອນຫລວງວຽງຈັນ (ນວ), ພ້ອມດ້ວຍຫົວໜ້າ-ຮອງຫົວໜ້າພະແນກການ, ຫ້ອງການ, ເຈົ້າເມືອງ ແລະ ພະນັກງານຂະແໜງ ການກ່ຽວຂ້ອງ ໄດ້ລົງກວດກາຕິດຕາມການກໍ່ ສ້າງໂຄງການປ້ອງກັນຕາຝັ່ງ ແລະ ພັດທະນາແຄມຂອງໄລຍະທີ 2 ແຕ່ຫລັກ 3 ໂຮງຮຽນການຊ່າງລາວ-ເຢຍລະມັນ ເມືອງສີສັດຕະນາກ ຫາ ຫາດດອກແກ້ວ ເມືອງຫາດ ຊາຍຟອງມີຄວາມຍາວ 8,36 ກິໂລແມັດ.
ໂອກາດນີ້, ທ່ານ ພຸດທະເສນ ສິນທະວົງ ຮອງຫົວໜ້າພະແນກໂຍທາທິການ ແລະ ຂົນສົ່ງ ນວ ໄດ້ໃຫ້ຮູ້ວ່າ: ໂຄງການປ້ອງກັນຕາຝັ່ງ ແລະ ພັດທະນາແຄມຂອງໄລຍະທີ 2 ຢູ່ ນວ ເລີ່ມຈັດຕັ້ງປະຕິ ບັດເດືອນກຸມພາ 2022 ໂດຍປະກອບມີໜ້າວຽກ ລະບົບປ້ອງກັນຕາຝັ່ງ ກໍ່ສ້າງຄູປ້ອງກັນນໍ້າຖ້ວມ ທີ່ສາ ມາດນໍາໃຊ້ເປັນທາງລຽບ ຕາມແຄມຂອງ ແລະ ກໍ່ສ້າງລະບົບປ້ອງກັນຕາຝັ່ງ ບໍ່ໃຫ້ມີການເຊາະເຈື່ອນ ມີຄວາມຍາວ 8,36 ກິໂລແມັດ ຈາກຫລັກ 4 ເມືອງສີສັດຕະນາກຫາບ້ານຫາດດອກແກ້ວ ເມືອງຫາດຊາຍຟອງ ເຊິ່ງປະກອບດ້ວຍເສັ້ນທາງຍ່າງຊົມວິວ ແລະ ຊົມຕາເວັນຕົກດິນ ສວນກິລາກາງແຈ້ງ ແລະ ຈຸດທ່ອງທ່ຽວທຳມະຊາດ ທີ່ເຊື່ອມຈອດກັບຕົວເມືອງໄດ້ ໂຄງການເລີ່ມຈັດຕັ້ງປະຕິບັດ ເດືອນກຸມພາ 2022 ແລະ ມາຮອດເດືອນມີນາ 2024 ສຳເລັດ 53,3% ທຽບໃສ່ແຜນການ (56,6%) ແມ່ນຊັກຊ້າ ສາເຫດຍ້ອນໂຄງການຕັ້ງ ຢູ່ເຂດຕົວເມືອງມີຄວາມຫຍຸ້ງຍາກ ໃນການຂົນສົ່ງວັດສະດຸກໍ່ສ້າງ ຈາກພາກສະໜາມເຂົ້າຫາ ໂຄງການທີ່ຕ້ອງໄດ້ຜ່ານເສັ້ນທາງຕົວເມືອງ ຈຳກັດໂມງເວລາການຂົນສົ່ງ ແລະ ນໍ້າໜັກ, ໂຄງການຄາດວ່າ ຈະໃຫ້ສຳເລັດທ້າຍປີ 2025 ເຊິ່ງໂຄງການທີ່ໄດ້ຮັບ ການສະໜັບສະໜູນເງິນກູ້ຢືມດອກເບ້ຍຕໍ່າຈາກ ສ ເກົາຫລີ ມູນຄ່າ 257.605.000 ໂດລາສະຫະລັດ ແລະ ສົມທົບຂອງລັດ ຖະບານລາວ ມູນຄ່າ 9.957.000 ໂດລາສະຫະລັດ ລວມມູນຄ່າທັງໝົດ 67.562.000 ໂດລາສະຫະລັດ.
ໂອກາດນີ້, ທ່ານເຈົ້າຄອງ ນວ ໄດ້ສະແດງຄວາມຊົມ ເຊີຍມາຍັງຜູ້ຮັບຜິດຊອບໂຄງການ ແລະ ບໍລິສັດຜູ້ຮັບເໝົາກໍ່ສ້າງ ທີ່ໄດ້ເອົາໃຈໃສ່ຈັດຕັ້ງປະຕິບັດ ໜ້າວຽກສຳເລັດໄປໄດ້ດີ, ພ້ອມນີ້, ທ່ານຍັງໄດ້ເນັ້ນໃຫ້ ຄະນະກຳມະການ ແລະ ຜູ້ຮັບຜິດຊອບໂຄງການ ສືບຕໍ່ຊີ້ນໍາຜູ້ຮັບເໝົາກໍ່ສ້າງ ຈັດຕັ້ງປະຕິບັດໂຄງການໃຫ້ສຳເລັດ ໄປຕາມແຜນການ ການກໍ່ສ້າງໃຫ້ຖືກຕາມເຕັກນິກ ແລະ ມີຄຸນນະພາບ ສ່ວນການໄກ່ເກ່ຍ ການຊົດເຊີຍ ສິ່ງກີດຂວາງໃຫ້ອີງໃສ່ນິຕິກຳ ແລະ ຄວາມເໝາະສົມ ການຕິດຕັ້ງດອກໄຟແສງສະຫວ່າງ ໃຫ້ເປັນເອກະລັກຂອງເມືອງ ຂອງບ້ານ ໃຫ້ມີຄວາມໝາຍ ແລະ ມີຄວາມສວຍງາມ ການຈັດສັນສະຖານທີ່ ທ່ອງທ່ຽວ ແລະ ການອອກແບບສວນສາທາລະນະ ໃຫ້ສົມທົບກັບຂະແໜງການກ່ຽວຂ້ອງ. ນອກນີ້, ອອກນິຕິກຳກ່ຽວກັບການຄຸ້ມຄອງ ພາຍຫລັງສຳເລັດການກໍ່ສ້າງ ກໍໃຫ້ມີຄວາມເໝາະສົມ ກັບສະພາບຕົວຈິງ ແລະ ອື່ນໆ.
ກະຊວງໂຍທາທິການ ແລະ ຂົນສົ່ງ (ຍທຂ) ໄດ້ວາງທິດທາງແຜນງານ ແລະ ແຜນວຽກຈຸດສຸມ ທ້າຍສະໄໝຮອດປີ 2025 ໂດຍສະເພາະຈະສືບຕໍ່ປະຕິບັດ 11 ແຜນງານ ແລະ 4 ແຜນວຽກຈຸດສຸມ ເພື່ອເຮັດໃຫ້ວຽກງານຂະແໜງ ຍທຂ ດໍາເນີນໄປຢ່າງເປັນລະບົບ, ໂລ່ງລ່ຽນ, ມີປະສິດທິພາບ ແລະ ປະສິດທິຜົນ.
ທ່ານ ລັນ ແສງອາພອນ ຮອງລັດຖະມົນຕີກະຊວງ ຍທຂ ລາຍງານ ໃຫ້ຮູ້ໃນກອງປະຊຸມວຽກງານ ຍທຂ ທົ່ວປະເທດ ເມື່ອບໍ່ດົນນີ້ວ່າ: ເພື່ອເຮັດໃຫ້ວຽກຂະແໜງ ຍທຂ ດຳເນີນໄປຢ່າງໂລ່ງລ່ຽນ, ຖືກຕ້ອງ ຕາມແນວທາງ, ນະໂຍບາຍ ຂອງພັກ, ລັດວາງອອກ ກະຊວງ ຍທຂ ຈະສືບຕໍ່ປະຕິບັດ 11 ແຜນງານ ໂດຍຈະສືບຕໍ່ພັດທະນາພື້ນຖານໂຄງລ່າງ ເພື່ອເຊື່ອມຈອດກັບພາກພື້ນ ໃນຮູບແບບການລົງ ທຶນຂອງລັດ ເພື່ອຫັນປ່ຽນສະຖານະພາບ ຂອງປະເທດ ໃຫ້ກາຍເປັນສູນກາງ ການບໍລິການດ້ານການຄົມ ມະນາຄົມຂົນສົ່ງທີ່ດີ ໃນພາກພື້ນທີ່ມີການເຊື່ອມຈອດ ດ້ານຄົມມະນາຄົມຂົນສົ່ງ ກັບບັນດາປະເທດອ້ອມຂ້າງ ຕາມແລວເສດຖະກິດເໜືອ-ໃຕ້ ແລະ ແລວເສດຖະກິດຕາເວັນຕົກ, ພ້ອມທັງເຊື່ອມຈອດພາຍໃນ, ເຂົ້າຫາເຂດຈຸດສຸມການຜະລິດ, ການທ່ອງທ່ຽວ, ເຂດທີ່ໝັ້ນການປະຕິວັດ ແລະ ຮັບໃຊ້ວຽກງານ ປ້ອງກັນຊາດ, ປ້ອງກັນຄວາມສະຫງົບ ໃຫ້ມີຄຸນນະພາບສູງ ແລະ ປອດໄພ. ພ້ອມທັງ ຈະສືບຕໍ່ພັດທະນາ ການຂົນສົ່ງ ແລະ ລະບົບໂລຈິສຕິກ, ອຸດສາຫະກຳການຜະລິດ ແລະ ການສົ່ງອອກ ໂດຍໝູນໃຊ້ ທ່າແຮງ ທີ່ຕັ້ງພູມສັນຖານຂອງ ສປປ ລາວ ທີ່ເປັນຈຸດໃຈກາງເຊື່ອມຕໍ່ ລະຫວ່າງ ບັນດາປະເທດອາຊຽນ ແລະ ພາກພື້ນ; ສືບຕໍ່ແຜນສ້າງທາງລົດໄຟ ເຊິ່ງຈະກໍ່ສ້າງ ແລະ ຍົກລະດັບພື້ນຖານໂຄງລ່າງ ດ້ານຄົມມະນາຄົມຂົນສົ່ງ ທາງລົດໄຟຢ່າງເປັນລະບົບ ເຊື່ອມຕໍ່ກັບຫລາຍປະເພດການຂົນສົ່ງ (ທາງນໍ້າ, ທາງອາກາດ, ທາງບົກ) ໃຫ້ສາມາດເຊື່ອມໂຍງ-ເຊື່ມຈອດກັນ ໃຫ້ມີຄວາມໂລ່ງລຽນ ກັບບັນດາ ປະເທດອ້ອມຂ້າງ, ພາກພື້ນ ແລະ ສາກົນ; ສືບຕໍ່ພັດທະນາທ່າເຮືອລາວ-ຫວຽດນາມ, ທ່າເຮືອຕາມລຳແມ່ນໍ້າຂອງ ແລະ ແມ່ນໍ້າສາຂາ ລວມທັງການພັດທະນາ ປ້ອງກັນຕາຝັ່ງເຈື່ອນ ແລະ ຄອງນໍ້າເລິກ. ພ້ອມນີ້, ຍັງຈະພັດທະນາວຽກງານ ດ້ານການບິນພົນລະເຮືອນ ເຊິ່ງວຽກງານດັ່ງກ່າວ, ຖືເປັນວຽກງານສຳຄັນ, ເປັນກົງຈັກຂັບເຄື່ອນວຽກງານການຂົນສົ່ງ ແລະ ໂດຍສານ ທາງອາກາດ ທັງພາຍໃນ-ຕ່າງປະເທດ ແລະ ຈະສືບຕໍ່ພັດທະນາ ຕົວເມືອງ ທັນສະໄໝ, ເປັນມິດຕໍ່ສິ່ງແວດລ້ອມ, ພ້ອມທັງ ສືບຕໍ່ພັດທະນານໍ້າປະປາ ແລະ ສຸຂະພິບານ; ສືບຕໍ່ພັດທະນາໂຄງລ່າງດ້ານ ຍທຂ ທີ່ມີຄວາມທົນທານຕໍ່ການປ່ຽນແປງ ສະພາບດິນຟ້າອາກາດ; ຄວາມປອດໄພ ຕາມທາງຫລວງ ແລະ ແກ້ໄຂການຈະລາຈອນແອອັດໃນຕົວເມືອງ; ສືບ ຕໍ່ພັດທະນາບຸກຄະລາກອນ, ພັດທະນາຂີດຄວາມສາມາດ, ການສ້າງຄວາມເຂັ້ມແຂງຂອງ ຂະແໜງການ ຍທຂ ແລະ ສືບຕໍ່ພັດທະນາ, ສ້າງຄວາມເຂັ້ມແຂງໃຫ້ລັດວິສາຫະກິດ ແລະ ວິສາຫະກິດຂອງຂະແໜງການ.
ສ່ວນ 4 ແຜນວຽກຈຸດສຸມ ຈະສືບຕໍ່ຊຸກຍູ້ ດ້ວຍຮູບການກໍ່ສ້າງ-ຝຶກອົບຮົມບຸກຄະລາກອນ ແລະ ຮູບການຕ່າງໆຕາມກົດໝາຍ ໃຫ້ບັນດາລັດວິສາຫະກິດ ແລະ ວິສາຫະກິດພາຍໃນຂະແໜງການ ຍທຂ ມີເງື່ອນໄຂເຂົ້າຮ່ວມໃນການບູລະນະ ແລະ ພັດທະນາໂຄ່ງລ່າງພື້ນຖານ ເປັນຕົ້ນ ການເຂົ້າຮ່ວມປະມູນ ແລະ ຮັບເໝົາກໍ່ສ້າງໂຄງການພາຍໃນ ແລະ ສາກົນ. ພ້ອມທັງ ຄົ້ນຄວ້າກົນໄກ ແລະ ວິທີການຕ່າງໆ ເພື່ອຊຸກຍູ້, ແກ້ໄຂໜີ້ສິນຄຸມເຄື່ອ ທີ່ພາກລັດຄ້າງຊຳລະບັນດາລັດວິສາຫະກິດ ແລະ ວິສາຫະກິດຂອງຂະແໜງການ ເພື່ອແກ້ໄຂວິກິດການທາງດ້ານການເງິນ ແລະ ສ້າງສະພາບຄ່ອງ ທາງດ້ານການເງິນ ດ້ວຍຮູບແບບຕ່າງໆ; ຄົ້ນຄ້ວາ ແລະ ຈັດຕັ້ງດໍາເນີນການຫັນບັນດາ ກອງວິຊາການທີ່ມີເງື່ອນໄຂ ໄປສູ່ຮູບ ການວິສາຫະກິດກຸ້ມຕົນເອງ ຕາມນະໂຍບາຍຂອງລັດຖະບານ; ນໍາໃຊ້ສະພາສະຖາປະນິກ ແລະ ວິສະ ວະກອນທີ່ໄດ້ສ້າງຕັ້ງຂຶ້ນ ເປັນພາກສ່ວນສ້າງຄວາມເຂັ້ມແຂງ ທາງດ້ານບຸກຄະລາກອນ ແລະ ການຄຸ້ມຄອງອົງກອນ ໃຫ້ບັນດາລັດວິສາຫະກິດ ແລະ ວິສາຫະກິດ ແນໃສ່ຍົກສູງດ້ານຄຸນນະພາບ, ຈັນຍາບັນ ແລະ ສ້າງໃຫ້ມີການ ຮັບຮອງຢັ້ງຢືນດ້ານວິຊາການ (ໃບຢັ້ງຢືນ ຫລື ໃບຮັບຮອງອາຊີບ) ເພື່ອເປັນບ່ອນອີງໃນການຄຸ້ມຄອງ-ຍົກສູງ ຄຸນນະພາບຂອງສະຖາປະນິກ ແລະ ວິສະວະກອນລາວ.
ພາຍຫລັງທີ່ ລັດຖະບານ 2 ປະເທດ ລາວ ແລະ ສປ ຈີນ ເປີດນໍາໃຊ້ເສັ້ນທາງລົດໄຟລາວ-ຈີນ ເຊິ່ງເປັນການເຊື່ອມໂຍງດ້ານການຂົນສົ່ງຜ່ານທາງລົດໄຟ ທີ່ເຮັດໃຫ້ການບໍລິການ ຂົນສົ່ງສິນຄ້າ ຕ່າງໆຈາກ ສປປ ລາວ ແລະ ຣາຊະອານາຈັກໄທ ໄປ ສປ ຈີນ ມີຄວາມສະດວກສະບາຍ, ປະຢັດ ແລະ ວ່ອງໄວ.
ຕາມການລາຍງານຈາກ ຜູ້ປະກອບການສົ່ງອອກສິນຄ້າ ຈາກຣາຊະອານາຈັກໄທ ໄດ້ໃຫ້ຮູ້ວ່າ: ການຂົນສົ່ງຜ່ານທາງລົດໄຟ ໄດ້ເລີ່ມຕົ້ນດ້ວຍການຂົນທຸລຽນ ລະດູການທຳອິດ ຂອງພາກຕາເວັນອອກຂອງໄທ ໄປຍັງແຂວງຢຸນນານ ສປ ຈີນ ເປັນການເຊື່ອງໂຍງການຂົນສົ່ງຜ່ານທາງລົດໄຟ ໄທ-ລາວ-ຈີນ ແມ່ນມີຄວາມສຳຄັນຫລາຍ  ເນື່ອງຈາກ ການຂົນສົ່ງທາງລາງໃຊ້ເວລາສັ້ນກວ່າ ຂົນສົ່ງຜ່ານລົດຄອນເທັນເນີ ເຊິ່ງໃຊ້ເວລາຈາກ ຣາຊະອານາຈັກໄທ ໄປ ສປ ຈີນ 3 ວັນ ເຮັດໃຫ້ທຸລຽນຂອງໄທ ໄປເຖິງມືລູກຄ້າໄດ້ໄວ, ສົດ ແລະ ຍັງຮັກສາຄຸນນະພາບໄດ້ດີ ເຊິ່ງການເຊື່ອມໂຍງຜ່ານທາງລົດໄຟນີ້ ເປັນການຂົນສົ່ງທີ່ປະຢັດ ແລະ ວ່ອງໄວ.
ສະເພາະວັນທີ 11 ພຶດສະພາ 2024 ນີ້, ໝາກໄມ້ຕາມລະດູການ ໂດຍສະເພາະໝາກທຸລຽນ ຈາກພາກຕາເວັນອອກຂອງໄທ ຈຳນວນ 23 ຕູ້ຄອນເທັນເນີ ໄດ້ມາເຖິງສະຖານີລົດໄຟທ່ານາແລ້ງ ເພື່ອສົ່ງຕໍ່ໄປຍັງ ແຂວງ ຢຸນນານ ສປ ຈີນ, ມູນຄ່າການຂົນສົ່ງແມ່ນ 137.000 ໂດລາສະຫະລັດ/ຕູ້ ເຊິ່ງລະດູການຂົນສົ່ງໝາກໄມ້ ແມ່ນຢູ່ໃນລະຫວ່າງເດືອນເມສາ ຫາເດືອນ ກໍລະກົດ ຂອງທຸກໆປີ.
ບໍລິສັດທາງລົດໄຟລາວ-ຈີນ ຈຳກັດ ຮ່ວມກັບ ກອງສິລະປະແຫ່ງຊາດລາວ ກະຊວງຖະແຫລງຂ່າວ, ວັດທະນະທຳ ແລະ ທ່ອງທ່ຽວ ຈັດພິທີຕ້ອນຮັບຂະບວນນັກທ່ອງ​ທ່ຽວ​ ຈາກ​ເມືອງ​ກຸ້ຍ​ຢາງ ແຂວງກຸ້ຍໂຈ່ວ ສປ ຈີນ ຈຳນວນ 240 ຄົນ ໃນວັນ​ທີ 9 ພຶດສະພາ​ 2024 ໂດຍຈັດໃຫ້ມີຫລາຍກິດຈະກຳ ສະແດງສິລິປະດົນຕີພຶ້ນເມືອງລາວ, ຮ້ອງເພງລາວ, ຮ້ອງເພງຈີນ ແລະ ຟ້ອນ ຢູ່ເທິງລົດໄຟຂະບວນລ້ານຊ້າງ  ເຊິ່ງໄດ້ສ້າງຄວາມຕື່ນຕາຕື່ນໃຈ ແລະ ສ້າງຄວາມເບີກບານມ່ວນຊື່ນ ໃຫ້ແກ່ນັກທ່ອງທ່ຽວ.
ທ່ານ ຄົມ ດວງຈັນທາ ຫົວໜ້າກົມໂຄສະນາການທ່ອງທ່ຽວ ກະຊວງຖະແຫລງຂ່າວ ວັດທະນະທຳ ແລະ ທ່ອງທ່ຽວ ໄດ້ກ່າວວ່າ: ການຈັດກິດຈະກຳຕ້ອນຮັບນັກທ່ອງທ່ຽວ ເມືອງ​ກຸ້ຍ​ຢາງ ທີ່ເດີນທາງມາຮອດ ນະຄອນຫລວງວຽງຈັນ ໃນຄັ້ງນີ້ ແມ່ນມີຄວາມ ສຳຄັນຫລາຍ ເນື່ອງຈາກວ່າຂະບວນດັ່ງກ່າວ, ມີຈຳນວນນັກທ່ອງທ່ຽວຫລາຍສົມຄວນ, ທັງເປັນໂຄສະນາເຜີຍແຜ່ ວັດທະນະທຳ, ຮີດຄອງປະເພນີລາວ ແລະ ສົ່ງເສີມການທ່ອງທ່ຽວ ແນ ໃສ່ເປີດໂອກາດໃຫ້ນັກທ່ອງທ່ຽວຈີນ ໄດ້ສຳຜັດກັບວັດທະນະທຳ, ສະຖານທີ່ທ່ອງທ່ຽວ ທາງປະຫວັດຊາດ, ທຳມະຊາດຂອງລາວ  ແລະ ສຳພັດກັບບັນດາກິດຈຳກິດຕ່າງໆ ທີ່ກຽມຕ້ອນຮັບນັກທ່ອງ. ໃນປັດຈຸບັນ, ສປປ ລາວ ມີຫລາຍຊ່ອງທາງ ທີ່ນັກທ່ອງທ່ຽວຈີນ ຈະເດີນທາງມາທ່ອງທ່ຽວ ຢູ່ ສປປ ລາວ ແລະ ມີຫລາຍທາງເລືອກ ເຮັດໃຫ້ການເດີນທາງໄປມາ ສະດວກສະບາຍຫລາຍຂຶ້ນກວ່າເກົ່າ ໂດຍສະເພາະທາງລົດ, ທາງລົດໄຟ ແລະ ທາງອາກາດ, ທັງໄດ້ມີການເປີດບໍລິການຖ້ຽວບິນໂດຍກົງ ວຽງຈັນ-ຮົງກົງ ໃນຕົ້ນປີ 2024 ທີ່ຜ່ານມາ ແລະ ໃນຕໍ່ໜ້າອັນໃກ້ໆນີ້ ກໍາລັງກະກຽມເປີດໃຫ້ບໍລິການ ຖ້ຽວບິນ ປາກເຊ-ກວາງໂຈ-ປາກເຊ ແນໃສ່ໂຄສະນາດຶງດູດນັກທ່ອງທ່ຽວ ເດີນທາງໄປທ່ຽວບັນດາແຂວງພາກໃຕ້ຂອງລາວ
ບໍລິສັດ ທາງລົດໄຟລາວ-ຈີນ ໃນ​ຖານະ​ເປັນ​ໂຄງການ​ສັນຍາລັກແຫ່ງ ສາຍພົວພັນມິດຕະພາບສອງຊາດ​ລາວ-ຈີນ ແລະ ໄດ້​ໃຫ້ການ​ສະໜັບສະໜູນ​ຢ່າງເຂັ້ມແຂງ ໃນການກໍ່ສ້າງຄູ່ຮ່ວມຊາຕາກຳລາວ-ຈີນ,  ນັບ​ແຕ່​ທ້າຍ​ປີ​ 2023 ເປັນຕົ້ນມາ, ບໍລິສັດ​ທາງ​ລົດ​ໄຟ​ລາວ-ຈີນ​ ຈໍາກັດ ໄດ້ຮ່ວມກັບ​ກະຊວງ​ຖະ​ແຫລງຂ່າວ, ວັດທະນະທຳ ​ແລະ​ ທ່ອງ​ທ່ຽວ​ ​​ຈັດ​ກອງ​ປະຊຸມ​ກ່ຽວ​ກັບ​ການ​ຊຸກຍູ້ການພັດທະນາ​ ການທ່ອງທ່ຽວຂອງ​ລາວ ຕິດພັນກັບທາງ​ລົດ​ໄຟ​ລາວ-ຈີນ​ ໂດຍຜ່ານການນຳໃຊ້ມາດ​ຕະ​ການຕ່າງໆເຊັ່ນ: ​ເພີ່ມຖ້ຽວລົດໄຟ ແລະ ນຳໃຊ້ລົດໄຟສອງຂະບວນຕໍ່ໃສ່ກັນ, ອຳນວຍຄວາມສະດວກ ໃນການຈອງ​ປີ້​ໃຫ້ກຸ່ມ​ນັກ​ທ່ອງ​ທ່ຽວ​, ພັດທະນາແອັບ ​ຊື້ປີ້​ອອນ​ລາຍ​ ແລະ ເພີ່ມຊ່ອງທາງການຊຳລະທີ່ຫລາກຫລາຍ ເພື່ອອຳນວຍຄວາມສະດວກ ໃຫ້ແກ່ນັກທ່ອງທ່ຽວ​, ເພີ່ມ​ການບໍລິການ​ສະ​ໜອງ​ອາ​ຫານ​ ແລະ​ ເຄື່ອງ​ດື່ມ​ໃນ​ລົດ​ໄຟ ລວມເຖິງນຳໃຊ້ມາດຕະການ​ ຫລຸດ​ເວລາຜ່ານດ່ານໃຫ້​ຜູ້​ໂດຍສານ​ສາກົນ, ​ເພີ່ມຈຸດຈອດ​ສະຖານີ ແລະ ມາດຕະການອື່ນໆ​​ ເພື່ອພັດທະນາຄຸນ​ນະພາ​ບການ​ບໍລິການ​ ຂອງ​ລົດ​ໄຟ​. ປັດຈຸບັນ, ຈຳນວນ​ນັກ​ທ່ອງ​ທ່ຽວ​ ທີ່​ເຂົ້າ​ມາ​ລາວ​ຜ່ານ​ທາງ​ລົດ​ໄຟ​ລາວ-ຈີນ​ ແມ່ນນັບ​ມື້​ນັບ​ເພີ່ມ​ຂຶ້ນ, ​ໄດ້​ປະກອບສ່ວນ​ສຳຄັນ​ ເຂົ້າ​ໃນ​ການ​ພັດທະນາ​ການ ທ່ອງທ່ຽວ​​ໃນ​ປີ​ທ່ອງ​ທ່ຽວ​ລາວ 2024.
ບໍລິສັດທາງລົດໄຟລາວ-ຈີນ ຈຳກັດ ຮ່ວມກັບ ກອງສິລະປະແຫ່ງຊາດລາວ ກະຊວງຖະແຫລງຂ່າວ, ວັດທະນະທຳ ແລະ ທ່ອງທ່ຽວ ຈັດພິທີຕ້ອນຮັບຂະບວນນັກທ່ອງ​ທ່ຽວ​ ຈາກ​ເມືອງ​ກຸ້ຍ​ຢາງ ແຂວງກຸ້ຍໂຈ່ວ ສປ ຈີນ ຈຳນວນ 240 ຄົນ ໃນວັນ​ທີ 9 ພຶດສະພາ​ 2024 ໂດຍຈັດໃຫ້ມີຫລາຍກິດຈະກຳ ສະແດງສິລິປະດົນຕີພຶ້ນເມືອງລາວ, ຮ້ອງເພງລາວ, ຮ້ອງເພງຈີນ ແລະ ຟ້ອນ ຢູ່ເທິງລົດໄຟຂະບວນລ້ານຊ້າງ
ໃນວັນທີ 13 ພຶດສະພາຜ່ານມານີ້, ທີ່ສະໜາມກິລາເຕະບານມະຫາວິທະຍາໄລແຫ່ງຊາດ ໄດ້ມີການແຂ່ງຂັນກິລາເຕະບານຊາຍ ງານມະຫະກຳກິລາມະຫາໄລລາວຄັ້ງທີ 2 ຮອບຊີງຫລຽນຄຳ ໂດຍການພົບກັນລະຫວ່າງທີມນັກກິລາວິທະຍາຄານກອງທັບ ແລະ ມະຫາວິທະຍາໄລສຸພານຸວົງ ເຊິ່ງຜົນປະກົດວ່າ ທີມ ນັກກິລາວິທະຍາຄານກອງທັບ ເອົາຊະນະທີມມະຫາວິທະຍາໄລສຸພານຸວົງ 2-1 ປະຕູ ຍາດໄດ້ຫລຽນຄຳມາຄອງສຳເລັດ. ສຳລັບຫລຽນເງິນຕົກເປັນຂອງມະຫາວິທະຍາໄລສຸພານຸວົງ, ຫລຽນທອງແມ່ນສະຖາບັນລາວ-ອາເມລິກາ. ຂະນະທີ່ທີມນັກກິລາບານສົ່ງໃນຮົ່ມ ວິທະຍາຄານກອງທັບກໍສາມາດຍາດໄດ້ຫລຽນຄຳທັງທີມຍິງ ແລະ ທີມຊາຍມາຄອງເຊັ່ນດຽວກັນ.  ສຳລັບຜົນຂອງການແຂ່ງຂັນກິລາບານສົ່ງໃນຮົ່ມປະເພດຊາຍ ອັນດັບ 1 ຫລຽນຄຳ ແມ່ນວິທະຍາ ຄານກອງທັບ; ຫລຽນເງິນວິທະຍາຄານສັນຕິບານປະຊາຊົນ ແລະ ຫລຽນທອງສະຖາບັນລາວ-ອາເມລິກາ
ໃນວັນທີ 13 ພຶດສະພາຜ່ານມານີ້, ທີ່ສະໜາມກິລາເຕະບານມະຫາວິທະຍາໄລແຫ່ງຊາດ ໄດ້ມີການແຂ່ງຂັນກິລາເຕະບານຊາຍ ງານມະຫະກຳກິລາມະຫາໄລລາວຄັ້ງທີ 2 ຮອບຊີງຫລຽນຄຳ ໂດຍການພົບກັນລະຫວ່າງທີມນັກກິລາວິທະຍາຄານກອງທັບ ແລະ ມະຫາວິທະຍາໄລສຸພານຸວົງ ເຊິ່ງຜົນປະກົດວ່າ ທີມ ນັກກິລາວິທະຍາຄານກອງທັບ ເອົາຊະນະທີມມະຫາວິທະຍາໄລສຸພານຸວົງ 2-1 ປະຕູ ຍາດໄດ້ຫລຽນຄຳມາຄອງສຳເລັດ. ສຳລັບຫລຽນເງິນຕົກເປັນຂອງມະຫາວິທະຍາໄລສຸພານຸວົງ, ຫລຽນທອງແມ່ນສະຖາບັນລາວ-ອາເມລິກາ. ຂະນະທີ່ທີມນັກກິລາບານສົ່ງໃນຮົ່ມ ວິທະຍາຄານກອງທັບກໍສາມາດຍາດໄດ້ຫລຽນຄຳທັງທີມຍິງ ແລະ ທີມຊາຍມາຄອງເຊັ່ນດຽວກັນ.  
ສຳລັບຜົນຂອງການແຂ່ງຂັນກິລາບານສົ່ງໃນຮົ່ມປະເພດຊາຍ ອັນດັບ 1 ຫລຽນຄຳ ແມ່ນວິທະຍາ ຄານກອງທັບ; ຫລຽນເງິນວິທະຍາຄານສັນຕິບານປະຊາຊົນ ແລະ ຫລຽນທອງສະຖາບັນລາວ-ອາເມລິກາ.
ຂະນະທີ່ກິລາບານສົ່ງໃນຮົ່ມປະເພດຍິງ ຫລຽນຄຳ ກໍຍັງແມ່ນວິທະຍາຄານກອງທັບ; ຫລຽນເງິນ ມະຫາວິ ທະຍາໄລແຫ່ງຊາດ ແລະ ຫລຽນທອງ ສະຖາບັນລາວ-ອາເມລິກາ.
ທ້າຍອາທິດຜ່ານມານີ້, ທີ່ເດີ່ນດອກປີກໄກ່ ເອທີ ສະປອດ ບ້ານໜອງ ວຽງຄຳ ເມືອງໄຊທານີ ນະຄອນຫລວງວຽງຈັນ ໄດ້ມີພິທີມອບຫລຽນກິລາດອກປີກໄກ່ ງານມະຫະກຳກິລາມະຫາວິທະຍາໄລລາວຄ້ັງ ທີ 2 ໃຫ້ກຽດມອບຫລຽນໂດຍ ທ່ານ  ສົມໃຈ ລາດຊະວົງ ຮອງອະທິການບໍດີມະຫາວິທະຍາໄລວິທະຍາສາດສຸຂະພາບ, ຮອງປະທານຈັດງານມະຫະກໍາກິລາມະຫາວິທະຍາໄລລາວ ຄັ້ງທີ 2, ທ່ານ ໄຊບັນດິດ ຣາຊະພົນ ເລຂາທິການສະຫະພັນກິລາດອກປີກໄກ່ແຫ່ງຊາດ, ທ່ານ ວົງປະສິດ ຈັນທະຄຸນ ຮອງອະທິການບໍດີມະຫາວະທະຍາໄລສຸພານຸວົງ, ທ່ານ ອໍາພາ  ທຸມມາລາ ຫົວໜ້າພະແນກຄຸ້ມຄອງ ນັກສຶກສາສະຖາບັນການທະນາຄານ ແລະ ທ່ານ ວົງສະທິດ ສຸວໍລະວົງ  ຜູ້ອໍານວຍການສະຖາບັນລາວ-ອາເມລິກາ ພ້ອມດ້ວຍຄະນະຈັດການແຂ່ງຂັນ, ຄູຝຶກ ແລະ ນັກກິລາແຕ່ລະພາກສ່ວນ, ກອງເຊຍເຂົ້າຮ່ວມ.  
ການແຂ່ງຂັນກິລາດອກປີກໄກ່ ໃນງານມະຫະກຳກິລາມະຫາວິທະຍາໄລລາວ ຄັ້ງທີ 2 ມີການຊີງທັງໝົດ 5 ຫລຽນຄຳຄື: ລາຍການດ່ຽວຊາຍ, ຄູ່ຊາຍ, ດ່ຽວຍິງ, ຄູ່ຍິງ ແລະ  ທີມປະສົມເຊິ່ງຜົນປະກົດວ່າສະຖາບັນລາວ-ອາເມລິກາ ແລະ ສະຖາບັນການທະນາຄານ ສາມາດຍາດໄດ້ສະຖາບັນລະ 2 ຫລຽນຄຳ.ໃນນັ້ນ, ສະຖາບັນລາວ-ອາເມລິກາ ໄດ້ 2  ຫລຽນຄໍາ ຈາກລາຍການດ່ຽວຍິງ  ນາງ ທິດາຈັນ ສີປະເສີດ ແລະ ລາຍການຄູ່ປະສົມ ທ້າວ ນາມບຸນ ຫລວງ ອາມາດ ແລະ ນາງ ທິດາຈັນ ສີປະເສີດ. ຂະນະທີ່ສະຖາບັນການທະນາຄານ ໄດ້ 2 ຫລຽນຄໍາ ຈາກລາຍການດ່ຽວຊາຍ ທ້າວ ພອນສັກ ໂຊກທະວີ ແລະ ລາຍການຄູ່ຊາຍ ທ້າວ ດາວ ມີໄຊ ວໍລະສິງ ແລະ ທ້າວພອນສັກ ໂຊກທະວີ.    
ສຳລັບການແຂ່ງຂັນດອກປິກໄກ່ ລາຍການດ່ຽວຍິງ ທີ 1 ຫລຽນຄໍາ ໄດ້ແກ່ ນາງ ທິດາຈັນ ສີປະເສີດ ຈາກສະຖາບັນລາວ-ອາເມລິກາ, ຫລຽນເງິນ ນາງ ວິລະກອນ ກົມມະນີວັນ ຈາກມະຫາວິທະຍາໄລ ວິທະຍາສາດສຸຂະພາບ ແລະ ຫລຽນທອງຮ່ວມ ນາງ ສົມສະໜິດ ຈັນ ສະຫວັນ ຈາກມະຫາວິທະຍາໄລ ວິທະຍາສາດສຸຂະພາບ ແລະ ນາງ ທິບພາວັນ ມູນໂພໄຊ ຈາກມະຫາວິທະຍາໄລແຫ່ງຊາດ. ລາຍການ ດ່ຽວຊາຍ ຫລຽນຄໍາ ໄດ້ແກ່ ທ້າວ ພອນສັກ ໂຊກທະວີ ຈາກສະຖາບັນການທະນາຄານ, ຫລຽນເງິນແມ່ນ ທ້າວ ໄຊຍະລາດ ສຸກສະຫວັນ ຈາກວິທະຍາໄລວິທະຍາສາດສຸຂະພາບ ແລະ ຫລຽນທອງຮ່ວມ ແມ່ນທ້າວ ທາວັນ ຈິດຖາວອນຈາກສະຖາບັນ ລາວ-ອາເມລິກາ ແລະ ທ້າວ ຄໍາ ຫລ້າເຊີນ ຈາກມະຫາວິທະຍາໄລ ສຸພານຸວົງ.    
ລາຍການຄູ່ຍິງ ຫລຽນຄໍາ ໄດ້ ແກ່ ນາງ ພຸດທິດາ ມະນີວັນ ແລະ  ນາງ ແສງມະນີ ພົມມະຈັນ ຈາກມະຫາວິທະຍາໄລສຸພານຸວົງ, ຫລຽນເງິນ ແມ່ນນາງ ໝິວນິຕາ ພົມພອນ ສີ ແລະ ນາງ ທິດສະກີ ສອນດາວົງ  ຈາກສະຖາບັນຣັຕນະບໍລິຫານທຸລະກິດ ແລະ ຫລຽນທອງຮ່ວມ ແມ່ນ ນາງ ຕາດໍາ ບຸດດາຄໍາ ແລະ ນາງ ວິໄລພອນ ສິລິປັນໂຍຈາກມະຫາ ວິທະຍາໄລແຫ່ງຊາດ ແລະ ນາງ ປາລິສາ ທຸມມະວົງສາ ແລະ ນາງ ສົມສະໜິດ ຈັນສະຫວັນ ຈາກມະຫາ ວິທະຍາໄລວິທະຍາສາດສຸຂະພາບ. ລາຍການຄູ່ຊາຍ ຫລຽນຄໍາ ໄດ້ແກ່  ທ້າວ ດາວມີໄຊ ວໍລະສິງ ແລະ ທ້າວ ພອນສັກ ໂຊກທະວີ ສະຖາບັນການທະນາຄານ, ຫລຽນເງິນ ແມ່ນທ້າວ  ສົມສຸກ ພັນທະວົງ ແລະ ທ້າວ ວິທະຍາ ມະວົງສາ ຈາກສະຖາບັນລາວ- ອາເມລິກາ ແລະ ຫລຽນທອງຮ່ວມ ແມ່ນທ້າວ ມານັດ ເພຍສຸລິນ ແລະ ທ້າວ ໄຊຍະລາດ ສຸກສະຫວັດ ຈາກມະຫາວິທະຍາໄລວິທະຍາສາດສຸຂະພາບ ແລະ ທ້າວ ປາສິດ ສະຫວີວັນ ແລະ ທ້າວ ສາຍຟ້າ ສິຣິວົງ ຈາກມະຫາວິທະຍາໄລສຸພານຸວົງ. ລາຍການຄູ່ປະສົມ ຫລຽນຄໍາ  ໄດ້ແກ່ ທ້າວ ນາມບຸນ ຫລວງອາມາດ ແລະ ນາງ ທິດາຈັນ ສີປະເສີດ ຈາກສະຖາບັນລາວ-ອາເມລິກາ, ຫລຽນເງິນ ແມ່ນທ້າວ ມານັດ ເພຍ ສຸລິນ ແລະ ນາງ ວິລະກອນ ກົມ ມະນີວັນ ຈາກມະຫາວິທະຍາໄລວິທະຍາສາດສຸຂະພາບ ແລະ ຫລຽນທອງຮ່ວມ ແມ່ນ ທ້າວ ປາສິດ ສະຫວີວັນ ແລະ ນາງ ແສງມະນີ ພົມມະຈັນ ຈາກມະຫາວິທະຍາໄລສຸພານຸວົງ ແລະ ທ້າວ ແສງປະເສີດ ສົມບູນ ແລະ ນາງ ທິບພາວັນ ມູນໂພໄຊ ຈາກມະຫາວິທະຍາໄລແຫ່ງຊາດ
ນັບແຕ່ມື້ເປີດງານມະຫະກຳກິລາ ມະຫາໄລລາວຄັ້ງທີ 2 ແຕ່ວັນທີ 5 ພຶດສະພາມານີ້, ທັບນັກກິລາທຸກປະເພດຈາກແຕ່ລະມະຫາວິທະຍາໄລ ລ້ວນແຕ່ໄດ້ຕັ້ງໜ້າສຸມທຸກກຳລັງແຮງຂອງຕົນເຂົ້າໃນການແຂ່ງຂັນ ເພື່ອຍາດເອົາຫລຽນມາໃຫ້ແກ່ທັບນັກລິກາຂອງຕົນ. ດັ່ງໃນວັນທີ 8 ພຶດສະພາ ຜ່ານມານີ້, ທີ່ສະໜາມກິລາເປຕັງແຫ່ງຊາດ ວິທະຍາເຂດດົງໂດກ ນະຄອນຫລວງວຽງຈັນໄດ້ມີການແຂ່ງຂັນກິລາເປຕັງປະເພດດ່ຽວຍິງ-ຊາຍ. ໃນນັ້ນ, ນັກກິລາຈາກວິທະຍາຄານສັນຕິບານປະຊາຊົນ ສາມາດໂຊຟອງເກັ່ງທັງຍິງ-ຊາຍ ໂດຍສາມາດຍາດໄດ້ 2 ຫລຽນຄຳທຳອິດມາໃຫ້ແກ່ທັບກິລາຂອງຕົນ.  
ການແຂ່ງຂັນກິລາເປຕັງໃນງານກິລາມະຫະກຳ ວິທະຍາໄລລາວ ຄັ້ງທີ 2 ມີການຊີງຫລຽນທັງໝົດ 9 ຫລຽນຄໍາ ເຊິ່ງໃນວັນທີ 8 ພຶດສະພາ 2024 ຜ່່ານມາ, ເປັນມື້ທໍາອິດຂອງການແຂ່ງຂັນກິລາເປຕັງ. ໃນນັ້ນ, ມີການຊີງຫລຽນ 2 ຫລຽນຄໍາ ປະເພດດ່ຽວຊາຍ ແລະ ດ່ຽວຍິງ. ຢ່າງ ໃດກໍຕາມຜົນປາກົດວ່າ: ປະເພດດ່ຽວຊາຍ ທ້າວ ເກດສະໜາ ນາມປະກາສິດ ນັກກິລາຈາກວິທະຍາຄານສັນຕິບານປະຊາຊົນ (ວສປ) ສາມາດເອົາຊະນະ ທ້າວ ສຸກ ດາພອນ ຈາກວິທະຍາຄານກອງທັບ 11-6 ຄະແນນ ຍາດຫລຽນຄໍາທໍາອິດໄປຄອງ ຫລື ໃຫ້ແກ່ຄະນະນັກກິລາ (ວສປ). ຂະນະທີ່ປະເພດດ່ຽວຍິງ ນາງ ຈິນດາວອນ ສີສະຫວັດ ຈາກວິທະຍາຄານສັນຕິບານປະຊາຊົນ (ວສປ) ກໍເອົາຊະນະ ນາງ ນ້ອຍ ມິນີທອນ ຈາກສະຖາບັນກິລາ-ກາຍະກໍາ 11-6 ຄະແນນ ຍາດໄດ້ຫລຽນຄໍາໃຫ້ແກ່ຄະນະນັກກິລາ (ວສປ) ເຊັ່ນດຽວກັນ
ອຸດົມ ພອນຄໍາເພັງ ປະທານຈັດງານມະຫະກໍາກິລາມະຫາວິທະຍາໄລລາວ ຄັ້ງທີ 2 ໄດ້ລາຍງານວ່າ: ການຈັດງານມະຫະກໍາກິລາມະຫາວິທະຍາໄລລາວ ເປັນການແຂ່ງຂັນກິລາໃນລະດັບມະຫາວິທະຍາໄລ, ສະຖາບັນການສຶກສາຊັ້ນສູງ ແລະ ວິທະຍາໄລ ທົ່ວປະເທດ ຊຶ່ງຈັດຂຶ້ນເປັນຄັ້ງທີ 2 ໂດຍປະຕິບັດເນື້ອໃນຂອງກອງປະຊຸມໃຫຍ່ອົງຄະນະພັກກະຊວງສຶກສາທິການ ແລະ ກິລາ ຄັ້ງທີ 9 ເປົ້າໝາຍສູ້ຊົນທີ 8 ກໍ່ສ້າງ ແລະ ພັດທະນາບຸກຄະລາກອນການກິລາ-ກາຍະກາ ໃຫ້ມີຄຸນນະພາບແນໃສ່ໃຫ້ພົນລະເມືອງລາວ ມີສຸຂະພາບທີ່ແຂງແຮງ ແລະ ສາມາດສ້າງນັກກິລາແຂ່ງຂັນກັບພາກພື້ນ ແລະ ສາກົນໄດ້. ນອກຈາກນັ້ນກິລາຍັງເປັນເຄື່ອງມືທາງການທູດເຊື່ອມຄວາມສໍາພັນທີ່ດີເຊິ່ງກັນ ແລະ ກັນໃນສັງຄົມທັງພາຍໃນ ແລະ ຕ່າງປະເທດ. ສະນັ້ນ, ງານກິລາຄັ້ງນີ້ ກໍເພື່ອເປັນໂອກາດສ້າງການພົວພັນ ແລະ ສ້າງຄວາມສາມັກຄີຮັກແພງ ລະຫວ່າງ ບັນດາສະຖາບັນການສຶກສາຊັ້ນສູງ, ອາຊີວະສຶກສາ ວິທະຍາໄລ ທັງພາກລັດ ແລະ ເອກະຊົນ ທົ່ວປະເທດ; ເປັນການເສີມຂະຫຍາຍວຽກງານກິລາ-ກາຍະກໍາ ເຂົ້າສູ່ຖັນແຖວພະນັກງານ ຄູ-ອາຈານ, ນັກສຶກສາຢ່າງກວ້າງຂວາງຕໍ່ເນື່ອງ ແລະ ຫັນໄປສູ່ການພັດທະນາກິລາແຕ່ລະປະເພດ ເຂົ້າສູ່ລະດັບມາດຕະຖານ; ເປັນການຍົກຄຸນນະພາບທາງດ້ານຮ່າງກາຍ ແລະ ຈິດໃຈເຂົ້າໃນການສຶກສາຄົ້ນຄວ້າຮໍ່າຮຽນ ເພື່ອກຽມພ້ອມປະກອບສ່ວນເຂົ້າໃນພາລະກິດການພັດທະນາເສດຖະກິດ-ສັງຄົມ, ການປົກປັກຮັກສາ ແລະ ສ້າງສາປະເທດຊາດ; ສ້າງໂອກາດໃຫ້ນັກສຶກສາທຸກພາກສ່ວນ ໄດ້ແລກປ່ຽນບົດຮຽນເຊິ່ງກັນ ແລະ ກັນ, ສ້າງນໍ້າໃຈສາມັກຄີຮັກແພງ, ມີລະບຽບວິໄນໃນຖັນແຖວຊາວໜຸ່ມນັກສຶກສາ-ປັນຍາຊົນ ຊຶ່ງເປັນການປະກອບສ່ວນອັນສໍາຄັນ ເຂົ້າໃນການພັດທະນາຊັບພະຍາກອນມະນຸດ ແລະ ສະກັດກັ້ນສິ່ງປະກົດການຫຍໍ້ທໍ້ໃນສັງຄົມ; ເປັນໂອກາດຄັດເລືອກເອົານັກກິລາທີ່ດີເດັ່ນ ຜູ້ມີພອນສະຫວັນ ເປັນຕົວແທນນັກສຶກສາ ຂອງບັນດາມະຫາວິທະຍາໄລໃນລາວ ເພື່ອກຽມພ້ອມເຂົ້າຮ່ວມການແຂ່ງຂັນກັບບັນດາສະຖາບັນການສຶກສາຊັ້ນສູງ ໃນງານມະຫາກໍາກິລາມະຫາວິທະຍາໄລຂອງບັນດາປະເທດອາຊຽນ ແລະ ມະຫາວິທະຍາໄລຂອງໂລກ, ທັງກຽມຄວາມພ້ອມເພື່ອເປັນເຈົ້າພາບຈັດງານໃນລະດັບພາກພື້ນ ແລະ ສາກົນໃນອະນາຄົດ.
ງານແຂ່ງຂັນກິລາຄັ້ງນີ້ ລວມມີ 14 ພາກສ່ວນ ເຂົ້າຮ່ວມແຂ່ງຂັນ ຈາກ 5 ມະຫາວິທະຍາໄລ, 2 ວິທະຍາຄານ 6 ສະຖາບັນ ແລະ 1 ວິທະຍາໄລ ມີການຊີງໄຊ 11 ປະເພດກິລາຄື: ແລ່ນ-ລານ, ບານເຕະຊາຍ-ຍິງ, ດອກປີກໄກ່, ເທຄວັນໂດ, ປັນຈັກສີລັດ, ບານສົ່ງໃນຮົ່ມ-ຫາດຊາຍ, ບານບ້ວງ, ກະຕໍ້, ຢູໂດ, ອີ-ສະປອດ ແລະ ເປຕັງ; ປະກອບມີ 146 ລາຍການ, ມີການຊີງໄຊເອົາຫລຽນທັງໝົດ 526 ຫລຽນ, ໃນນີ້ມີ 146 ຫລຽນຄຳ, 146 ຫລຽນເງິນ ແລະ 234 ຫລຽນທອງ; ມີຄູຝຶກ ແລະ ນັກກິລາ ເຂົ້າຮ່ວມກວ່າ 1.000ຄົນ ແລະ ຄະນະຮັບຜິດຊອບ, ຄະນະກໍາມະການ, ອະນຸກໍາມະການກວ່າ 1. 000ຄົນ ແລະຈະດຳເນີນການແຂ່ງຂັນໄປຮອບວັນທີ 14 ພຶດສະພາ 2024 ຈຶ່ງຈະສໍາເລັດ
ການແຂ່ງຂັນກິລາບານສົ່ງໃນຮົ່ມຊາຍ-ຍິງ ງານມະຫະກຳກິລາມະຫາວິທະຍາໄລລາວ ຄັ້ງທີ 2 ໄດ້ເລີ່ມຂຶ້ນໃນວັນທີ 6 ພຶດສະພາ 2024 ທີ່ສະໜາມກິລາໃນຮົ່ມ ມຊ ວິທະຍາໄລເຂດດົງໂດກ. ໃນນີ້, ບານສົ່ງໃນຮົ່ມປະເພດຊາຍມີ 8 ພາກສ່ວນເຂົ້າຮ່ວມແບ່ງເປັນ 2 ກຸ່ມ ແຕ່ລະກຸ່ມ ແຂ່ງຂັນພົບກັນໝົດ ແລະ ຄັດເລືອກເອົາທີ 1-2 ຜ່ານເຂົ້າຮອບ 4 ທີມສຸດທ້າຍ.    ສຳລັບກຸ່ມເອປະກອບມີ ວິທະຍາຄານປ້ອງກັນຊາດ (ວປກ) ແຊັມເກົ່າ, ສະຖາບັນເຕັກໂນໂລຊີສຸດສະກະ (ສຕສ), ສະຖາບັນຍຸຕິທຳແຫ່ງຊາດ (ສຍຊ) ແລະ ສະຖາບັນລາວ-ອາເມລິກາ (ສລອ). ສ່ວນ ກຸ່ມບີ ມີມະຫາວິທະຍາໄລສຸພານຸວົງ(ມສ), ວິທະຍາຄານສັນຕິບານປະຊາຊົນ (ວສປ), ມະຫາວິທະຍາໄລວິທະຍາສາດສຸຂະພາບ (ມສວ)  ແລະ ມະຫາວິທະຍາໄລແຫ່ງຊາດ (ມຊ).
ສ່ວນປະເພດຍິງ ມີ 4 ພາກ ສ່ວນເຂົ້າຮ່ວມຄື: ມະຫາວິທະຍາໄລແຫ່ງຊາດ (ມຊ), ວິທະຍາຄານປ້ອງກັນຊາດ(ວປກ), ວິທະຍາຄານສັນຕິບານປະຊາຊົນ (ວສປ) ແລະ ສະຖາບັນລາວ-ອາເມລິກາ (ສລອ) ຈັດເປັນກຸ່ມດຽວ ແຂ່ງຂັນພົບກັນໝົດຄັດເລືອກເອົາທີ 1-2 ໄປຊີງຫລຽນຄຳ ສ່ວນອັນດັບທີ 3-4 ໄປຊີງຫລຽນທອງ.  ຜົນການແຂ່ງຂັນປະກົດວ່າ: ກຸ່ມບີ ທີມຊາຍ ມະຫາວິທະຍາໄລສຸພານຸວົງ ເສຍໃຫ້ ວິທະຍາຄານສັນຕິບານປະຊາຊົນ 1-3 ເຊັດ 23-25, 25-23, 19-25 ແລະ 25-27 ຄະແນນ. ຂະນະທີ່ກຸ່ມ ເອ ທີມວິທະຍາຄານປ້ອງກັນຊາດຊະນະທີມສະຖາບັນເຕັກໂນໂລຊີສຸດ ສະກະ ຂາດຮອຍ 3-0 ເຊັດ  25- 9, 25-12 ແລະ 25-13 ຄະແນນ ແລະ ສະຖາບັນລາວ-ອາເມລິກາ (ສລອ) ເອົາຊະນະ ສະຖາບັນຍຸຕິ ທຳແຫ່ງຊາດ (ສຍຊ) ໄປໄດ້ 3-0 ເຊັດ 25-12, 25-13 ແລະ 25- 17 ຄະແນນ. ສຳລັບບານສົ່ງຍິງ ນັດ ທຳອິດ ຜົນປະກົດວ່າ ວິທະຍາຄານປ້ອງກັນຊາດ ເອົາຊະນະ ທີມວິທະຍາຄານສັນຕິບານປະຊາຊົນ 3-0 ເຊັດ 25-11, 25-9 ແລະ 25-11 ຄະແນນ
ຂະນະທີ່ການແຂ່ງຂັນດອກປີກໄກ່ ກໍໄດ້ເລີ່ມເປີດການແຂ່ງຂັນເຊັ່ນດຽວກັນໃນວັນທີ 6 ພຶດສະພາ ໂດຍມີການຊີງທັງໝົດ 5 ຫລຽນຄໍາ ເຊິ່ງເປັນການແຂ່ງຂັນຮອບຄັດເລືອກປະເພດດ່ຽວຊາຍ,  ຄູ່ຊາຍ, ດ່ຽວຍິງ, ຄູ່ຍິງ ແລະ ທີມປະສົມ ໂດຍມີນັກກິລາຈາກ 9 ພາກສ່ວນເຂົ້າຮ່ວມປະກອບມີ: ມະຫາວິທະຍາໄລແຫ່ງຊາດ(ມຊ) ມະຫາວິທະຍາໄລສຸພານຸວົງ (ມສ), ມະຫາວິທະຍາໄລວິທະຍາສາດສຸຂະພາບ  (ມວສ), ສະຖາບັນເຕັກໂນໂລຊີສຸດສະກະ (ສຕສ), ສະຖາບັນການທະນາຄານ (ສທຄ), ສະຖາບັນຍຸຕິທຳແຫ່ງຊາດ (ສຍຊ), ສະຖາບັນຣັຕນະບໍລິຫານທຸລະກິດ(ສຣບທ) ແລະ ສະຖາບັນລາວ-ອາເມລິກາ (ສລອ). ການແຂ່ງຂັນກິລາດອກປີກໄກ່ ຈະດໍາເນີນການແຂ່ງຂັນລະຫວ່າງ ວັນທີ 6-9 ພຶດສະພາ 2024 ມີການຊີງທັງໝົດ 5 ຫລຽນຄຳຄື: ປະເພດດ່ຽວຊາຍ 9 ທີມ, ຄູ່ຊາຍ 8 ທີມ, ດ່ຽວຍິງ 5 ທີມ, ຄູ່ຍິງ 7 ທີມ ແລະ ຄູ່ປະສົມ ມີ 8 ທີມ
ທັບນັກກິລາກະຕໍ້ ວິທະຍາຄານປ້ອງກັນຊາດ (ວປກ) ສ້າງຜົນງານໄດ້ຢ່າງໂດດເດັ່ນ ໃນຮອບຊີງຊະນະເລີດ ຫລື ຊີງຫລຽນຄຳ ສາມາດເອົາຊະນະທີມມະຫາວິທະຍາໄລແຫ່ງຊາດ (ມຊ) ເຈົ້າພາບໄປໄດ້ 2-0 ຄູ່ ຄວ້າຫລຽນຄຳໄປຄອງໄດ້ສຳເລັດ ເຊິ່ງເປັນຫລຽນຄຳທຳອິດຂອງງານມະຫະກຳກິລາ ມະຫາວິທະຍາໄລລາວ ຄັ້ງທີ 2.    
ການແຂ່ງຂັນຄູ່ຊີງຫລຽນຄຳ ລະຫວ່າງ ວິທະຍາຄານປ້ອງກັນຊາດ ພົບກັບ ມະຫາວິທະຍາໄລແຫ່ງຊາດ ໄດ້ມີຂຶ້ນທ້າຍອາທິດຜ່ານມານີ້, ທ່ີສະໜາມກິລາໃນຮ່ົມໂອແລມປາເຊຍ ວິທະຍາເຂດດົງໂດກ ນະຄອນຫລວງວຽງຈັນ ໂດຍລະບົບການແຂ່ງຂັນແມ່ນຊະນະ 2 ໃນ 1 ເກມ ຄວ້າຫລຽນຄຳໄປຄອງ. ຜ່ານການແຂ່ງຂັນຄູ່ຊີງຊະນະເລີດປະກົດວ່າທີມນັກກິລາກະຕໍ້ ວປກ ສາມາດເອົາຊະນະທີມກະຕໍ້ ມຊ ໄປ 2-0 ຄູ່ ຄວ້າຫລຽນຄຳໄປຄອງໄດ້ສຳເລັດ ທັງເປັນຫລຽນຄຳທຳອິດຂອງງານມະຫະກຳກິລາມະຫາວິທະຍາໄລລາວ ຄັ້ງທີ 2. ຂະນະທີ່ຫລຽນເງິນ ຕົກເປັນຂອງ ມຊ ແລະ ຫລຽນ ທອງຮ່ວມໄດ້ແກ່ ສະຖາບັນຍຸຕິທຳແຫ່ງຊາດ ແລະ ມະຫາວິທະຍາໄລ ສະຫວັນນະເຂດ
ເປັນກຽດເຂົ້າຮ່ວມ ແລະ ມອບຫລຽນລາງວັນຂອງ ທ່ານ ອຸດົມ ພອນຄຳເພັງ ປະທານສະຫະພັນ ກິລາມະຫາວິທະຍາໄລລາວ ທັງເປັນປະທານຈັດງານມະຫະກຳກິລາມະຫາວິທະຍາໄລລາວ ຄັ້ງທີ 2, ທ່ານ ພົນຈັດຕະວາ  ສົມພອນ ສີສຸວັນນະ ຮອງຜູ້ອຳນວຍການວິທະຍາຄານປ້ອງກັນຊາດ ແລະ ທ່ານ ຄຳສີ ຄຳພັນທອງ ຄະນະກຳມະການຈັດການແຂ່ງຂັນກິລາກະຕໍ້, ມີຄະນະນຳ, ຄູຝຶກ ແລະ ນັກກິລາ.   ຂະນະທີ່ການແຂ່ງຂັນກິລາດອກ ປີກໄກ່ຊາຍ-ຍິງງານມະຫະກຳກິລາ ມະຫາວິທະຍາໄລລາວ ຄັ້ງທີ 2 ໄດ້ ຈັດສະຫລາກເປັນທີ່ຮຽບຮ້ອຍແລ້ວໃນທ້າຍອາທິດຜ່ານມາ ໂດຍການ ແຂ່ງຂັນກິລາດອກປີກໄກ່ ຊາຍ- ຍິງ ມີນັກກິລາເຂົ້າຮ່ວມທັງໝົດ80 ຄົນ, ຍິງ 32 ຄົນ. ໃນນັ້ນ, ມີ 9 ພາກ ສ່ວນເຂ້ົາຮ່ວມຄື: ມະຫາວິທະຍາໄລ ແຫ່ງຊາດ (ມຊ), ມະຫາວິທະຍາ ໄລສຸພານຸວົງ (ມສ), ມະຫາວິທະຍາ ໄລວິທະຍາສາດສຸຂະພາບ (ມວສ),  ສະຖາບັນເຕັກໂນໂຊີສຸດສະກະ (ສຕ ສ), ສະຖາບັນທະນາຄານ (ສທຄ),  ສະຖາບານຍຸຕິທຳແຫ່ງຊາດ (ສຍຊ), ສະຖາບັນຣັຕນະບໍລິຫານທຸລະກິດ (ສຣບທ), ວິທະຍາໄລເຕັກນິກວິຊາຊີບ ກຽດຕິສັກ (ວຕວກ) ແລະ ສະຖາບັນລາວ-ອາເມລິກາ (ສ ລອ).ສ່ວນການແຂ່ງຂັນກິລາດອກປີກໄກ່ມີ ດ່ຽວຊາຍ 9 ທີມ, ຄູ່ຊາຍ 8 ທີມ, ດ່ຽວຍິງ 5 ທີມ, ຄູ່ຍິງ 7 ທີມ  ແລະ ຄູ່ປະສົມມີ 8 ທີມ, ເຊ່ິງເລ່ີມການແຂ່ງຂັນຂອງວັນທີ 6-9 ພຶດສະພາ 2024 ທີ່ສະໜາມດອກປີກໄກ່ໜອງວຽງຄໍາ
ຢູ່ສະຖາບັນຂົງຈື ມະຫາວິທະຍາໄລແຫ່ງຊາດ, ໄດ້ມີພິທີຖະແຫລ່ງຂ່າວການຈັດງານມະຫະກໍາກິລາມະຫາວິທະຍາໄລລາວຄັ້ງທີ 2,  ໂດຍມີທ່ານ ກ່ິງມະໂນ ພົມມະຫາໄຊ  ຮອງລັດຖະມົນຕີກະຊວງສຶກສາທິການ ແລະ ກິລາ, ຮອງປະທານຄະນະກຳມະການໂອແລມປິກແຫ່ງ ຊາດລາວ, ທັງເປັນຜູ້ຊ້ີນຳການຈັດງານກິລາມະຫາວິທະຍາໄລລາວ ຄັ້ງທີ 2, ທ່ານ ອຸດົມ ພອນຄໍາເພັງ  ປະທານສະຫະພັນກິລາມະຫາວິທະຍາໄລລາວ ທັງເປັນປະທານຈັດງານມະຫະກຳກິລາມະຫາວິທະຍາໄລລາວ ຄັ້ງທີ 2, ມີຫົວໜ້າກົມ,  ສະຖາບັນ, ສູນ, ຜູ້ໃຫ້ການສະໜັບສະໜູນ ຕະຫລອດຮອດສື່ມວນຊົນເຂົ້າຮ່ວມຢ່າງພ້ອມພຽງ
ໂອກາດນີ້, ທ່ານ ອຸດົມ ພອນຄໍາ ເພັງ ໄດ້ກ່າວວ່າ: ມະຫະກໍາກິລາມະຫາວິທະຍາໄລລາວຄັ້ງທີ 2 ຈະ ເປີດສາກຂຶ້ນຢ່າງເປັນທາງການໃນວັນທີ 5 ແລະ ຈະດໍາເນີນໄປຮອດ ວັນທີ 14 ພຶດສະພາ 2024 ທີ່ມະຫາວິທະຍາໄລແຫ່ງຊາດ, ໂດຍຈະແຂ່ງຂັນກັນໃນ 11 ປະເພດກິລາຄື : ກິລາແລ່ນ-ລານ, ບານເຕະ, ດອກປີກໄກ່, ເທຄວັນໂດ, ປັນຈັກສິລັດ,  ບານສ່ົງໃນຮ່ົມ ແລະ ຫາດຊາຍ,  ບານບ້ວງ, ກະຕໍ້, ຢູໂດ, ອີສະປອດ ແລະ ເປຕັງ ເຊິ່ງຈະມີການຊີງຫລຽນທັງໝົດ 526 ຫລຽນ. ໃນນີ້, ຫລຽນ ຄໍາ ມີ 146 ຫລຽນ,  ຫລຽນເງິນ 146 ຫລຽນ ແລະ ຫລຽນທອງ 234  ຫລຽນ ແລະ ມີ 14 ພາກສ່ວນເຂົ້າຮ່ວມການແຂ່ງຂັນຄື: ມະຫາວິທະ ຍາໄລແຫ່ງຊາດ (ມຊ), ມະຫາວິທະຍາໄລຈໍາປາສັກ (ມຈ), ມະຫາວິທະຍາໄລສະຫວັນນາເຂດ (ມຂ), ມະຫາວິທະຍາໄລສຸພານຸວົງ (ມສ), ມະຫາວິທະຍາໄລວິທະຍາສາດສຸຂະພາບ (ມວສ), ວິທະຍາຄານປ້ອງກັນຊາດ ໄກສອນ ພົມ ວິຫານ (ວປກ), ວິທະຍາຄານສັນຕິບານປະຊາຊົນ (ວປສ), ສະຖາບັນກິລາ-ກາຍຍະກໍາ (ສບກ),  ສະຖາບັນເຕັກໂນໂລຊີສຸດສະກະ  (ສຕສ), ສະຖາບັນການທະນາຄານ (ສທຄ), ສະຖາບັນຍຸຕິທໍາແຫ່ງຊາດ (ສຍຊ), ສະຖາບັນຣັຕນະບໍລິຫານທຸລະກິດ (ສຣບທ), ວິທະຍາໄລເຕັກນິກ-ວິຊາຊີບກຽດຕິສັກ (ວຕວກ) ແລະ ສະຖາບັນລາວ- ອາເມລິກາ (ສລອ).   
ທ່ານຮອງອະທິການບໍດີມະຫາ ວິທະຍາໄລແຫ່ງຊາດ ໃຫ້ຮູ້ຕື່ມວ່າ: ການຈັດງານກິລາຄ້ັງນີ້ ແມ່ນເພ່ືອສ້າງການພົວພັນ ແລະ ສ້າງຄວາມສາມັກຄີຮັກແພງລະຫວ່າງບັນດາ ສະຖາບັນການສຶກສາຊັ້ນສູງ, ອາຊີວະສຶກສາ, ວິທະຍາໄລທັງພາກລັດ ແລະ ເອກະຊົນທົ່ວປະເທດ ໃນການເສີມຂະຫຍາຍວຽກງານກິລາ-ກາຍະກຳ ເຂົ້າສູ່ຖັນແຖວພະນັກງານ ຄູ-ອາຈານ, ນັກສຶກສາ ຢ່າງກວ້າງຂວາງຕໍ່ເນື່ອງ ແລະ ຫັນໄປສູ່ການພັດທະນາກິລາແຕ່ລະປະເພດ ເຂົ້າສູ່ລະດັບມາດຕະຖານ,  ເປັນໂອກາດຍົກຄຸນນະພາບທາງດ້ານຮ່າງກາຍ ແລະ ຈິດໃຈເຂົ້າໃນ ການສຶກສາຄົ້ນຄວ້າຮ່ໍາຮຽນ ເພ່ືອກຽມພ້ອມປະກອບສ່ວນເຂົ້າໃນພາລະກິດການພັດທະນາເສດຖະກິດ-ສັງຄົມ, ການປົກປັກຮັກສາ ແລະ ສ້າງສາປະເທດຊາດ. ສ້າງໂອກາດໃຫ້ນັກສຶກສາທຸກພາກສ່ວນ ໄດ້ແລກປ່ຽນບົດຮຽນເຊິ່ງກັນ ແລະ ກັນ, ສ້າງນ້ຳໃຈສາມັກຄີຮັກແພງ,  ມີລະບຽບວິໄນ ໃນຖັນແຖວຊາວໜຸ່ມ, ນັກສຶກສາ-ປັນຍາຊົນ ເຊິ່ງເປັນການປະກອບສ່ວນອັນສຳຄັເຂົ້າໃນການພັດທະນາຊັບພະຍາກອນມະນຸດ ແລະ ສະກັດກັ້ນປາກົດການຫຍໍ້ທໍ້ຕ່າງໆໃນສັງຄົມ, ທັງເປັນໂອກາດຄັດເລືອກເອົານັກກິລາທ່ີດີເດັ່ນ ຜູ້ມີພອນສະຫວັນເປັນຕົວແທນນັກສຶກສາ ຂອງບັນດາມະຫາວິທະຍາໄລໃນລາວ ເພື່ອກຽມພ້ອມເຂ້ົາຮ່ວມການແຂ່ງຂັນກັບບັນດາສະຖາບັນການສຶກສາຊັ້ນສູງໃນງານມະຫະກຳກິລາມະຫາວິທະຍາໄລ ຂອງບັນດາປະເທດອາຊຽນ ແລະ ມະຫາວິທະຍາໄລຂອງໂລກ ແລະ ກຽມຄວາມພ້ອມເພື່ອເປັນເຈົ້າພາບຈັດງານໃນລະດັບພາກພື້ນ ແລະ ສາກົນໃນອະນາຄົດອີກດ້ວຍ.  
ສໍາລັບງານມະຫະກໍາກິລາມະຫາວິທະຍາໄລລາວຄັ້ງທີ 2 ນີ້, ຈະນໍາໃຊ້ງົບປະມານທັງໝົດ 12 ຕື້ກີບ  ເຊິ່ງແມ່ນລັດຖະບານສະໜອງໃຫ້ ໃນບ້ວງງົບປະມານຂອງມະຫາວິທະຍາໄລແຫ່ງຊາດ, ເຖິງຢ່າງໃດກໍຕາມ ງົບປະມານດັ່ງກ່າວຍັງບໍ່ພຽງພໍກັບຄວາມຮຽກຮ້ອງຕ້ອງການຂອງວຽກງານ, ຈະໄດ້ມີການປະກອບສ່ວນຈາກບັນດາບໍລິສັດ, ໂຮງຈັກ, ໂຮງງານ, ຫ້າງຮ້ານ, ສະມາຄົມ, ອົງການຈັດຕັ້ງສັງຄົມຕ່າງໆ ທັງພາກລັດ ແລະ ເອກະຊົນ ເພ່ືອຊ່ວຍໃຫ້ການສະໜັບສະໜູນຕື່ມອີກ ແລະ ໃນນາມປະທານຮັບຜິດຊອບຈັດງານ, ຂໍຮຽກຮ້ອງມາຍັງປະຊາ ຊົນໃນທົ່ວປະເທດ, ຄູອາຈານ, ນັກ ສຶກສາ ເຂົ້າຮ່ວມງານດັ່ງກ່າວໃຫ້ ເປັນຂະບວນຟົດຟື້ນ, ຖືເອົາງານດັ່ງ ກ່າວເປັນການກະຕຸກຊຸກຍູ້ສ່ົງເສີມ ການອອກກໍາລັງກາຍໃຫ້ນັກສຶກສາ ມີສຸຂະພາບແຂງແຮງຫ່າງໄກຢາ ເສບຕິດ ເພ່ືອກຽມພ້ອມປະກອບສ່ວນເຂົ້າໃນພາລະກິດການປົກປັກຮັກສາ ແລະ ສ້າງສາປະເທດຊາດ,  ຮຽກຮ້ອງມາຍັງການຈັດຕັ້ງທຸກຂັ້ນທຸກພາກສ່ວນ ຈົ່ງໃຫ້ການສະໜັບສະໜູນປະກອບສ່ວນທຶນຮອນເພື່ອອຸປະຖໍາເຂົ້າໃນການຈັດຕັ້ງງານດັ່ງກ່າວໃຫ້ສໍາເລັດຕາມຈຸດປະສົງລະດັບຄາດໝາຍວາງໄວ້. ໃນໂອກາດນີ້, ກໍມີຫລາຍພາກສ່ວນທ່ີໃຫ້ການສະໜັບສະໜູນ ມະຫະກຳກິລາມະຫາວິທະຍາໄລລາວຄັ້ງທີ 2 ລວມມູນຄ່າກວ່າ 1,5 ຕື້ກີບ ຊຶ່ງປະກອບມີບໍລິສັດ ເບຍລາວ ຈຳກັດ ໃຫ້ການສະໜັບສະໜູນ 900 ລ້ານກີບ, ໃນນັ້ນ ເປັນເງິນສົດ 100 ລ້ານກີບ, ຜະລິດຕະພັນຕ່າງໆ  ໂດຍສະເພາະເຄື່ອງດື່ມ ລວມມູນຄ່າ 663 ລ້ານກີບ ແລະ ປ້າຍຕ່າງໆ 137 ລ້ານກີບ, ມະຫາວິຍາໄລຊົນ ເຜົາກວາງຊີ 300 ລ້ານກີບ ແລະ ບໍລິສັດ ບູນກຣາດ ດີຊາຍກຣຸບ ຈຳກັດຜູ້ດຽວ 150 ລ້ານກວ່າກີບ.   
ນອກຈາກນັ້ນ ກໍຍັງມີສະພາການຄ້າກວາງຊີ ປະຈຳສປປ ລາວ 30 ລ້ານກີບ, ບໍລິສັດ ດັບເບິນຢູ ດັບເບິນຢູ, ບໍລິສັດ ແມ່ຂອງ ຈຳກັດ ແລະ ບໍລິສັດ ແສງເພັດ ກໍ່ສ້າງຂົວທາງ ຈຳກັດຜູ້ດຽວ ພາກສ່ວນລະ 20 ລ້ານກີບ, ບໍລິສັດ ຢຸນລຸນກໍ່ສ້າງ ຂົວທາງ ຈຳກັດຜູ້ດຽວ, ບໍລິສັດ ແກ້ວປະເສີດ ການລົງທຶນຈຳກັດຜູ້ດຽວ, ບໍລິສັດ ເດີບິວເດີ ສຳຫຼວດ- ອອກແບບ, ກໍ່ສ້າງ ແລະທີ່ປຶກສາ ຈຳກັດ ແລະ ບໍລິສັດ ວີໂວລາວ ພາກສ່ວນລະ 10 ລ້ານກີບ.ຮ້ານຈຳໜ່າຍ ອຸປະກອນການສຶກສາ ເອດີເອັດ,  ທ່ານ ຢາງກົງຊຽງ ນັກສຶກສາປະລິນຍາໂທ ຄະນະອັກສອນສາດ ມຊ,  ບໍລິສັດ ເຄພີ ກໍ່ສ້າງ ຈຳກັດຜູ້ດຽວ  ແລະ ບໍລິສັດ ວີເອັນວີກໍ່ສ້າງຈຳກັດຜູ້ດຽວ ພາກສ່ວນລະ 5 ລ້ານກີບ, ບໍລິສັດ ໂຮງງານເພັດປະກາຍຕັດຫຍິບປັກແສ່ວ ແລະ ພິມ 3 ລ້ານກີບ ແລະ  ບໍລິສັດ ເອັກພີການຄ້າຄົວວົງຈອນ  ຈຳກັດຜູ້ດຽວ 2 ລ້ານກີບ ລວມມູນ ຄ່າໃນການສະໜັບສະໜູນເປັນເງິນສົດ 555 ລ້ານກີບ ແລະ ລວມມູນຄ່າທັງໝົດ 1.505.242.400 ກີບ.
ພະແນກສຶກສາທິການ ແລະ ກິລາ ນະຄອນຫລວງວຽງຈັນ (ນວ) ໄດ້ອອກແຈ້ງການເຖິງຫົວໜ້າຫ້ອງການສຶກສາທິການ ແລະ ກິລາເມືອງ 9 ຕົວເມືອງ ແລະ ຜູ້ອໍານວຍການໂຮງຮຽນທັງພາກລັດ ແລະ ເອກະຊົນ ໃນນະຄອນຫລວງວຽງຈັນ ໃຫ້ໂຈະການຮຽນ-ການສອນ ຊົ່ວຄາວ ນັບແຕ່ ວັນທີ 30 ເມສາ ຫາ ວັນທີ 3 ພຶດສະພາ 2024, ເນື່ອງຈາກອາກາດ ຮ້ອນອົບເອົ້າ ໂດຍສະເພາະ ແມ່ນໂຮງຮຽນລ້ຽງເດັກ-ອະນຸບານ, ໂຮງຮຽນປະຖົມ, ໂຮງຮຽນມັດທະຍົມຕອນຕົ້ນ, ຕອນປາຍ ບ່ອນທີ່ບໍ່ມີເຄື່ອງປັບອາກາດ (ແອ) ແຕ່ໃຫ້ມີການສອນທົດແທນຄືນຕາມຮູບການຕ່າງໆທີ່ເໝາະສົມ.
ໃນໄລຍະໂຈະການຮຽນນີ້ໃຫ້ຄູປະຈຳຫ້ອງ, ຄູປະຈຳວິຊາ ມອບວຽກບ້ານໃຫ້ນັກຮຽນຄົ້ນຄວ້າຢູ່ບ້ານ ເພື່ອກະກຽມໃສ່ໃນການສອບເສັງເລື່ອນຂັ້ນ ແລະ ຈົບຊັ້ນ ປະຈຳ ສົກຮຽນ 2023-2024. ພ້ອມນີ້, ພະແນກສຶກສາທິການ ແລະ ກິລາ ນະຄອນຫລວງວຽງຈັນ ຍັງໃຫ້ເພີ່ມທະວີເຝົ້າລະວັງ ສະພາບອາກາດຮ້ອນອົບເອົ້າ, ລົມພາຍຸ ແລະ ມົນລະພິດທາງອາກາດ ທີ່ອາດຈະມີຜົນກະທົບຕໍ່ ຂະແໜງການສຶກສາ ວິທະຍາສາດ ແລະ ກີລາ ໂດຍໃຫ້ປະຕິບັດ ຕາມໜັງສືແຈ້ງການ ຂອງຫ້ອງການກະຊວງສຶກສາທິການ ແລະ ກິລາ ສະບັບເລກທີ 1642/ຫກ ລົງວັນທີ 25 ເມສາ 2024 ໃຫ້ໄດ້ຮັບຜົນດີ. ພ້ອມກັນນັ້ນ, ໃຫ້ຫ້ອງການ ສຶກສາທິການ ແລະ ກິລາເມືອງ, ໂຮງຮຽນຕ່າງໆ ທັງພາກລັດ ແລະ ເອກະຊົນ ທົ່ວນະຄອນຫລວງວຽງຈັນ ເອົາໃຈໃສ່ ຕິດຕາມສະພາບອາກາດຕົວຈິງ ໃນແຕ່ລະໄລຍະ ຖ້າຫາກອາກາດຍັງສືບຕໍ່ຮ້ອນອົບເອົ້າ ແລະ ມີອຸນນະພູມ 40 ອົງສາຂຶ້ນໄປ ເຊິ່ງອາດຈະເກີດ ຜົນກະທົບຕໍ່ສຸຂະ ພາບຂອງນ້ອງນັກຮຽນ ໂດຍສະເພາະແມ່ນໂຮງຮຽນລ້ຽງເດັກ-ອະນຸບານ, ໂຮງຮຽນປະຖົມ, ໂຮງຮຽນມັດທະຍົມຕອນຕົ້ນ, ຕອນປາຍ ບ່ອນທີ່ບໍ່ມີເຄື່ອງປັບອາກາດ.
ສຳລັບ ໂຮງຮຽນທີ່ມີສິ່ງອໍານວຍຄວາມສະດວກ ມີເຄື່ອງປັບອາກາດ ສາມາດຈັດການຮຽນ-ການສອນໄດ້ ແຕ່ໃຫ້ຫລີກລ່ຽງການຈັດ ກິດຈະກຳກາງແຈ້ງ ເປັນເວລາດົນນານ ໃຫ້ປັບເວລາການຈັດກິດຈະກຳ ຕາມຄວາມເໝາະສົມ
ເມື່ອບໍ່ດົນມານີ້, ກະຊວງສຶກສາທິການ ແລະ ກິລາ ແຫ່ງ ສປປ ລາວ ໂດຍໄດ້ຮັບການສະໜັບ ສະໜູນຈາກລັດຖະບານອົດສະຕຣາລີ ຜະລິດສື່ການຮຽນການສອນທີ່ເປັນຟາຍສຽງ ທີ່ມີພາບເຄື່ອນໄຫວ ຕາມປຶ້ມແບບ ຮຽນວິຊາພາສາອັງກິດ ໂດຍມີນັກຮຽນຕ່າງປະເທດຫລາຍຄົນ ອາສາສະໝັກເຂົ້າຮ່ວມບັນທຶກສຽງຄັ້ງນີ້ ເຊິ່ງຈະຊ່ວຍໃຫ້ນັກຮຽນລາວ ຮຽນຮູ້ພາສາອັງກິດແບບມ່ວນຊື່ນ, ພ້ອມທັງຈະໄດ້ຮັບຟັງສຳນຽງ ແບບເຈົ້າຂອງພາສາທີ່ມີຄວາມຫລາກຫລາຍ ໃນການເວົ້າພາສາອັງກິດ
ຟາຍສຽງທີ່ມີພາບເຄື່ອນໄຫວ ສໍາລັບວິຊາພາສາອັງກິດຂັ້້ນ ປ5, ປ4, ປ3 ແລະ ຟາຍສຽງວິຊາພາສາລາວ, ດົນຕີ ແລະ ກິລາ ຂອງຂັ້ນ ປ1, ປ2 ແລະ ປ3 ຍັງສາມາດເຂົ້າໄປຟັງໄດ້ທາງ ຊ່ອງຢູທູບ ວິດີໂອສຳລັບການພັດທະນາຄູ ພ້ອມທັງຍັງມີອີກຫລາຍໆວິດີໂອ ທີ່ຈະຊ່ວຍໃນການສອນຫລັກສູດສະບັບປັບປຸງໃໝ່
ໃນໂອກາດສະເຫລີມສະຫລອງ ວັນສັບປະດາໜັງສືໂລກ 23 ເມສາ ຄັ້ງທີ 29 ນີ້, ບໍລິສັດຕາຂ່າຍ ໄຟຟ້າພາກໃຕ້ຂອງຈີນ ໄດ້ຈັດກິດຈະກໍາການກຸສົນ ພາຍໃຕ້ຫົວຂໍ້: “ແສງສະຫວ່າງແຫ່ງຄວາມຫວັງ” ຢູ່ປະເທດລາວ, ໂດຍຮ່ວມກັບທີມອາສາ ສະໝັກທ້ອງຖິ່ນໃນປະເທດລາວ ແລະ ລັດວິສາຫະກິດໄຟຟ້າລາວ ມອບປື້ມ ແລະ ອຸປະກອນແຕ້ມຮູບສໍາລັບເດັກນ້ອຍ ໃຫ້ແກ່ນັກຮຽນຢູ່ໂຮງຮຽນ ຜູ້ພິການທາງການ ໄດ້ຍິນ 2 ແຫ່ງໃນປະເທດລາວ. ນອກນີ້, ຍັງໄດ້ດຳເນີນກິດຈະກໍາຮ່ວມ ເປັນຕົ້ນ ການເປີດຫ້ອງຮຽນສົ່ງເສີມການອ່ານ, ຫ້ອງຮຽນແຕ້ມຮູບຕາມ ຮູບ ແລະ ອື່ນໆ.
ໜັງສືທີ່ນໍາມາບໍລິຈາກໃນຄັ້ງນີ້, ແມ່ນກວມຢູ່ໃນຂົງເຂດວິທະຍາສາດ, ວັນນະຄະດີ, ສິລະປະ ແລະ ອື່ນໆ ເຊິ່ງກິດຈະກໍາຄັ້ງນີ້ແມ່ນນໍາໃຊ້ປື້ມ ແລະ ອຸປະກອນສິລະປະເປັນສື່ກາງ ເພື່ອການຮຽນຮູ້ ແລະ ການເຕີບໃຫຍ່ຂອງ ເດັກນ້ອຍ ແລະ ກະຕຸ້ນ ໃຫ້ພວກເຂົາມີຄວາມຮັບຮູ້ກ່ຽວກັບໂລກ ແລະ ຂະຫຍາຍມຸມມອງໃນການເບິ່ງໂລກ ພາຍໃຕ້ມະຫາສະໝຸດແຫ່ງຄວາມຮູ້ ແລະ ສິລະປະ.
ຜູ້ຮັບຜິດຊອບຂອງ ບໍລິສັດຕາຂ່າຍໄຟຟ້າພາກໃຕ້ຂອງຈີນ ໄດ້ໃຫ້ຮູ້ວ່າ: ກິດຈະກຳ ການກຸສົນດ້ວຍຫົວຂໍ້: “ແສງສະຫວ່າງ ແຫ່ງຄວາມຫວັງ” ໄດ້ເລີ່ມຈັດຕັ້ງປະຕິບັດແຕ່ປີ 2023 ເປັນຕົ້ນມາ ໂດຍຈັດຢູ່ໃນ ປະເທດລາວແລ້ວ 5 ຄັ້ງ ແລະ ຈັດຢູ່ກໍາປູເຈຍ 1 ຄັ້ງ. ໃນນັ້ນ, ໄດ້ມີການຮ່ວມມືຢ່າງສະໜິດແໜ້ນກັບສູນການສຶກສາ “ມືແຫ່ງຄວາມ ຫວັງ” ເພື່ອໃຫ້ເດັກນ້ອຍຂອງສູນການສຶກສາ ມີສິດທິເຂົ້າເຖິງ ຄວາມຮູ້, ກ້າສະແດງອອກ ແລະ ຮັບຮູ້ເຖິງຄວາມງົດງາມໄດ້ຢ່າງເທົ່າທຽມ. ບໍລິສັດຕາຂ່າຍໄຟຟ້າພາກໃຕ້ຂອງຈີນ ຮ່ວມກັບຄູ່ຮ່ວມມືໃນປະເທດລາວ ໄດ້ຄັດເລືອກ ແລະ ບໍລິຈາກໜັງສື ແລະ ອຸປະກອນສິລະປະ ຢ່າງຫລາກຫລາຍ ທີ່ເໝາະສົມສໍາລັບເດັກນ້ອຍ ທີ່ມີຄວາມບົກພ່ອງທາງ ການໄດ້ຍິນ ເຊິ່ງປະກອບມີ: ປື້ມຮູບພາບສໍາລັບເດັກສະບັບພາສາລາວ, ອຸປະກອນການ ແຕ້ມຮູບ ແລະ ອື່ນໆ ທີ່ເນັ້ນໃສ່ຕອບສະໜອງ ຄວາມຕ້ອງການດ້ານການອ່ານ, ການຮຽນຮູ້, ການສ້າງສັນ ແລະ ດ້ານອື່ນໆ.
ທ່ານ ໂສພາພອນ ເຮືອງລິດ ອໍານວຍການສູນການສຶກສາ ມືແຫ່ງຄວາມຫວັງ ໄດ້ກ່າວວ່າ: ເດັກນ້ອຍທຸກຄົນ, ບໍ່ວ່າຈະມີຄວາມບົກພ່ອງທາງການໄດ້ຍິນ ຫລື ບໍ່ ກໍລ້ວນແລ້ວແຕ່ມີສິດທີ່ ຈະໄດ້ຮັບຄວາມ ເພີດເພີນກັບການອ່ານ, ສໍາພັດໄດ້ການຫລໍ່ຫລອມດ້ານສິລະປະ. ວຽກງານການກຸສົນທັງໝົດ ພາຍໃຕ້ຫົວຂໍ້ ແສງສະຫວ່າງແຫ່ງຄວາມ ຫວັງ ຂອງບໍລິສັດຕາຂ່າຍໄຟຟ້າພາກໃຕ້ ຂອງຈີນ ໄດ້ສ້າງຄວາມເປັນ ໄປໄດ້ຫລາຍຂຶ້ນ ໃຫ້ກັບເດັກນ້ອຍໃນໂຮງຮຽນ ແລະ ຍັງເປັນຂົວທີ່ເຊື່ອມຕໍ່ລະຫວ່າງຄວາມຮູ້ ແລະ ສິລະປະ, ເຊິ່ງຊ່ວຍໃຫ້ພວກເຂົາໄດ້ຊຶມຊັບ ພະລັງຄວາມຮູ້ໃນເວລາທີ່ໄດ້ອ່ານ, ມີຄວາມຄິດສ້າງສັນ ໃນເວລາທີ່ໄດ້ແຕ້ມຮູບ ແລະ ຊ່ວຍສ້າງຄວາມໝັ້ນໃຈໃນຕົນເອງ ເພື່ອປັບຕົວເຂົ້າກັບສັງຄົມໄດ້ດີຍິ່ງຂຶ້ນ.
ໂດຍຜ່ານການດໍາເນີນກິດຈະກໍາການກຸສົນ, ບໍລິສັດຕາຂ່າຍໄຟຟ້າພາກໃຕ້ຂອງຈີນ ກໍໄດ້ຮັດແໜ້ນ​ການພົວພັນຮ່ວມມືກັບຝ່າຍຕ່າງໆ ຂອງລາວຢ່າງເລິກເຊິ່ງ. ໃນຕໍ່ໜ້າ, ບໍລິສັດຕາຂ່າຍໄຟຟ້າພາກໃຕ້ຂອງຈີນ ​ຈະສືບຕໍ່ດຳເນີນວຽກງານການກຸສົນ "ແສງສະຫວ່າງແຫ່ງຄວາມຫວັງ" ​ເພື່ອຮັບໃຊ້ຊີວິດການເປັນຢູ່ ຂອງ​ປະຊາຊົນຢູ່ໃນສັງຄົມລາວ, ຊຸກຍູ້ການພັດທະນາການສຶກສາ, ເປັນກໍາລັງແຮງໜຶ່ງປະກອບສ່ວນ ໃຫ້ແກ່​ວຽກງານສະຫວັດດີການສັງຄົມ, ຊ່ວຍເຫລືອການພັດທະນາ ແບບປະສົມປະສານ ຂອງເດັກນ້ອຍທີ່ມີ ຄວາມບົກພ່ອງທາງການໄດ້ຍິນ​ ແລະ​ ປະກອບສ່ວນສ້າງພື້ນຖານ ໃໝ່ໃນ​ການແລກປ່ຽນ ຂອງສັງຄົມ ມະນຸດລະຫວ່າງ ຈີນ-ລາວ.
ຜູ້ອໍານວຍການໂຮງຮຽນມີບົດບາດສໍາຄັນ ໃນການປັບປຸງຜົນການຮຽນ ຂອງນັກຮຽນ ເນື່ອງຈາກ ຜູ້ອຳນວຍການ ສາມາດສ້າງສະພາບແວດລ້ອມ ຂອງການຮຽນຮູ້ທີ່ປອດໄພ ແລະ ເໝາະສົມສຳລັບ ການມີສ່ວນຮ່ວມຂອງນັກຮຽນ ແລະ ຄູໃນໂຮງຮຽນ, ພ້ອມທັງມີຄວາມມຸ່ງໝັ້ນ ແລະ ຊຸກ ຍູ້ການປະກອບສ່ວນຂອງຄູ ເພື່ອສາມາດສ້າງໝາກຜົນອັນໃຫຍ່ຫລວງ ຕໍ່ຄຸນນະພາບຂອງການສຶກສາ ແລະ ອະນາຄົດຂອງຄົນຮຸ່ນໃໝ່ ໃຫ້ໄດ້ດີກວ່າເກົ່າ.
ທີມງານໂທລະພາບ, ວິທະຍຸ ແລະ ໜັງສືພິມ ຈາກສູນໂຄສະນາຂ່າວສານການສຶກສາ ແລະ ກິລາ ກະຊວງສຶກສາທິການ ແລະ ກິລາ ສປປ ລາວ ໄດ້ສ້າງສາລະຄະດີຄູຕົວແບບ ຕອນ ໃໝ່ ເຊິ່ງໄດ້ເລົ່າເລື່ອງຂອງຄູ ໃນໂຮງຮຽນຂອງລັດແຫ່ງໜຶ່ງ ທີ່ເມືອງຄຳ ແຂວງຊຽງຂວາງ ທີ່ໄດ້ສ້າງແຮງບັນດານໃຈໃຫ້ຄູ ແລະ ຜູ້ອໍານວຍການຄົນອື່ນໆຢູ່ໂຮງຮຽນຫລາຍໆແຫ່ງ. ສາລະຄະດີດັ່ງກ່າວ, ໄດ້ຮັບການສະໜັບສະໜູນ ຈາກລັດຖະບານ ອົດສະຕຣາລີ ແລະ ອົງການພັດທະນາສາກົນ ຂອງສະຫະລັດອາເມລິກາ ຜ່ານແຜນງານການປັບປຸງຄຸນນະພາບ ແລະ ຂະຫຍາຍໂອກາດເຂົ້າເຖິງການສຶກສາຂັ້ນພື້ນ ຖານ ໃນ ສປປ ລາວ (ແຜນງານບີຄວາ) ໂດຍໄດ້ເນັ້ນເຖິງບົດບາດສຳຄັນ ຂອງຜູ້ອຳນວຍການ ທີ່ຈະໃຫ້ ການຊ່ວຍເຫລືອຄູໃນໂຮງຮຽນ ໂດຍສະເພາະ ການສອນຫລັກສູດຊັ້ນປະຖົມສຶກສາ ສະບັບປັບປຸງໃໝ່ ທີ່ໄດ້ຖືກສອນຢູ່ໃນທຸກຊັ້ນຮຽນ ເຊິ່ງຄູທຸກຊັ້ນຮຽນກໍຕ້ອງການເວລາ ແລະ ການສະໜັບສະໜູນຢ່າງຕໍ່ເນື່ອງ ເພື່ອນຳເອົາວິທີການສອນແບບໃໝ່ ໄປຈັດຕັ້ງປະຕິບັດໄດ້ຢ່າງຄົບຖ້ວນ.
ທ່ານ ບຸນທ່ຽງ ທຳມະວົງແສງ ເປັນຄູສອນນັບແຕ່ປີ 1999 ຢູ່ເຂດຫ່າງໄກສອກຫລີກ ເປັນເວ ລາຫລາຍປີ ກ່ອນທີ່ຈະມາເປັນຜູ້ອໍານວຍການໂຮງຮຽນເມືອງຄໍາ ແຂວງຊຽງຂວາງ ເຊິ່ງມີຄວາມກະຕືລືລົ້ນ ແລະ ອຸທິດຕົນ ເພື່ອໜ້າທີ່ວຽກງານ ແລະ ໄດ້ຮັບການຍ້ອງຍໍ ຈາກກະຊວງສຶກສາທິການ ແລະ ກິລາຫລາຍຄັ້ງ.
ການເຮັດວຽກຂອງຄູ ບຸນທ່ຽງ ໄດ້ມີການວາງແຜນໂດຍສະເພາະ ໄດ້ຈັດກອງປະຊຸມ ແລກ ປ່ຽນບົດຮຽນກັນ ເປັນປົກກະຕິ ເພື່ອຮັບປະກັນວ່າຄູສອນໃນໂຮງຮຽນ ໄດ້ຮ່ວມກັນສ້າງສື່ການຮຽນ-ການສອນ, ແກ້ໄຂສິ່ງທ້າທາຍ ແລະ ວາງແຜນຕ່າງໆ ເພື່ອໃຫ້ມີສ່ວນຮ່ວມກັບຄູ ແລະ ຊຸກຍູ້ໃຫ້ເຂົາ ເຈົ້າສືບຕໍ່ພັດທະນາຄວາມຮູ້, ທັກສະ ແລະ ປະສົບການຂອງຕົນຢ່າງສະໝໍ່າສະເໝີ, ພ້ອມທັງ ນຳໃຊ້ຫລາຍເຕັກນິກ ເພື່ອຊ່ວຍເຫລືອຄູໃນໂຮງຮຽນ ເປັນຕົ້ນ ຈັດການສອນເປັນຄູ່ລະຫວ່າງ ຄູສອງຊັ້ນຮຽນທີ່ຕ່າງກັນ ເນື່ອງຈາກວ່າວິທີການນີ້, ຈະເຮັດໃຫ້ຄູ ເຫັນວິທີການສອນໃນຫ້ອງຮຽນທີ່ຕ່າງກັນ ແລະ ຊ່ວຍໃຫ້ເຂົາເຈົ້າສະທ້ອນຄືນ ເຖິງວິທີການສອນເຊິ່ງກັນ ແລະ ກັນ. ນອກຈາກນີ້, ຍັງໃຊ້ການສັງເກດການສອນໃນຫ້ອງຮຽນ ເພື່ອຊ່ວຍຄູແກ້ໄຂສິ່ງທ້າທາຍ ແລະ ປັບປຸງຄຸນນະພາບ ການສອນຂອງພວກເຂົາ.
ບັ້ນສອບເສັງ ແຂ່ງຂັນນັກຮຽນເກັ່ງຊັ້ນມັດທະຍົມສຶກສາ ລະດັບຊາດ ມ4 ແລະ ມ7 ສົກຮຽນ 2023- 2024 ທີ່ຈັດຂຶ້ນໃນວັນທີ 2 ເມສາ 2024 ທີ່ສະໂມສອນໃຫຍ່ມະຫາວິທະຍາໄລແຫ່ງຊາດ ມີນັກຮຽນເກັ່ງເຂົ້າຮ່ວມສອບເສັງທັງໝົດ 144 ຄົນ, ຍິງ 74 ຄົນ ກວມເອົາ 16 ຊົນເຜົ່າ ແລະ 4 ກຸ່ມພາສາ. ໃນນັ້ນ, ມ4 ຈຳນວນ 72 ຄົນ, ຍິງ 43 ຄົນ ແລະ ມ7 ຈຳນວນ 72 ຄົນ, ຍິງ 31 ຄົນ, ມີສາມະເນນ 3 ອົງ ໂດຍຈັດຕັ້ງສອບເສັງໃນ 4 ວິຊາຄື: ວິຊາພາສາລາວ-ວັນນະຄະດີ, ວິຊາຄະນິດສາດ, ຟີຊິກ ສາດ ແລະ ວິຊາເຄມີສາດ
ການຈັດຕັ້ງສອບເສັງແຂ່ງຂັນນັກຮຽນເກັ່ງ ເປັນກິດຈະກຳບຸລິມະສິດ ຂອງກະຊວງສຶກສາທິການ ແລະ ກິລາຈັດ ຂຶ້ນເປັນປະຈຳທຸກໆປີ ຊຶ່ງໃນສົກຮຽນນີ້ ຂັ້ນ ມ4 ແມ່ນຈັດຂຶ້ນເປັນຄັ້ງທີ 15 ແລະ ຂັ້ນ ມ7 ເປັນຄັ້ງທີ 14 ໂດຍມີຈຸດປະສົງຫລັກເພື່ອ ຊຸກຍູ້ຂະບວນການແຂ່ງຂັນ ທາງດ້ານການຮຽນ-ການສອນເພື່ອວັດ ແລະ ປະເມີນຜົນສໍາເລັດດ້ານການສິດສອນຂອງຄູ ແລະ ນັກຮຽນ, ສ້າງໂອກາດໃຫ້ນ້ອງນັກຮຽນໄດ້ສະແດງອອກ ດ້ານຄວາມຮູ້-ຄວາມສາມາດ, ສາມາດເລືອກໄດ້ນັກຮຽນເກັ່ງ ລະດັບຊາດ ເພື່ອໄປເຂົ້າ ຮ່ວມແຂ່ງຂັນນັກຮຽນເກັ່ງ ລະດັບພາກພື້ນ ແລະ ສາກົນ, ທັງເປັນການສົ່ງເສີມນັກຮຽນ ທີ່ມີພອນສະຫວັນ ແລະ ນັກຮຽນເກັ່ງທີ່ສອບໄດ້ອັນດັບທີ 1 ທີ 2 ແລະ ທີ 3 ແຕ່ລະວິຊາໄດ້ຮັບທຶນການສຶກສາ ໃນມະຫາວິທະຍາໄລແຫ່ງຕ່າງໆ ພາຍໃນ ແລະ ຕ່າງປະເທດ ຕື່ມອີກ.
ໃນໂອກາດນີ້, ຄະນະຮັບຜິດຊອບການສອບເສັງໄດ້ນໍາພາ ນັກຮຽນເກັ່ງ ແລະ ຄູ ນໍາພາເດີນທາງໄປຢ້ຽມຢາມ ແລະ ເຮັດກິດຈະກຳໂຮງຮຽນນານາຊາດ ວີໄອເອັສ, ທັດສະນະສຶກສາທີ່ຫໍພິພິຕະພັນປະທານ ໄກສອນ ພົມວິຫານ ແລະ ສະຖານທີ່ທ່ອງທ່ຽວ ທາງປະຫວັດສາດ ໃນນະຄອນຫລວງວຽງຈັນ, ຮ່ວມກິດຈະກຳຖາມ-ຕອບວິທະຍາສາດ ແລະ ຈະໄດ້ປະກາດຜົນການສອບເສັງໃນວັນທີ 5 ເມສາ 2024
ການແຂ່ງຂັນຊົກມວຍລາວ ລະດັບຊາດ ຊີງແຊ້ມສາຍແອວກຽດຕິຄຸນ ການນຳຂັ້ນສູງ ຂອງ ສປປ ລາວ ຮອບທີ 4 ຈະຈັດຂຶ້ນໃນວັນທີ 7 ເມສາ 2024 ຢູ່ສະໜາມກິລາວູໂດ ແຫ່ງຊາດລາວ ເມືອງຈັນທະບູລີ ນະຄອນຫລວງວຽງຈັນ(ນວ) ເພື່ອຄັດເລືອກເອົານັກກິລາມວຍລາວ ໃນແຕ່ລະຮຸ່ນນ້ຳໜັກ ຄື: ຮຸ່ນ 51 ກິໂລ, 57 ກິໂລ ແລະ 65 ກິໂລ ສົ່ງເຂົ້າຮ່ວມແຂ່ງຂັນ ໃນລະດັບພາກພື້ນ ແລະ ສາກົນ, ທັງເປັນການສ້າງຂະບວນການ ສະເຫລີມສະຫລອງປີໃໝ່ລາວ ລວມເຖິງວັນສຳຄັນຕ່າງໆຂອງພັກ, ຂອງຊາດ ໃຫ້ມີບັນຍາກາດຟົດຟື້ນ ແລະ ສົ່ງເສີມປີທ່ອງທ່ຽວລາວ 2024 ຕື່ມອີກ.
ທ່ານ ຕຸດາວັນ ໜໍ່ເມືອງເສດ ຮອງປະທານສະຫະພັນກິລາມວຍລາວແຫ່ງຊາດ, ທັງເປັນເລຂາທິການສະຫະພັນ ກິລາມວຍລາວແຫ່ງຊາດ ໄດ້ຖະແຫລງຂ່າວກ່ຽວກັບ ການຈັດການແຂ່ງຂັນຊົກມວຍ ດັ່ງກ່າວ ໃນວັນທີ 2 ເມສາ 2024 ນີ້ວ່າ: ການແຂ່ງຂັນຊົກມວຍ ໃນຄັ້ງນີ້, ຕິດພັນກັບການສະເຫລີມ ສະຫລອງ ວັນສ້າງຕັ້ງກໍາລັງປ້ອງກັນຄວາມສະຫງົບ ຄົບຮອບ 63 ປີ ແລະ ປີໃໝ່ລາວ 2024 ເພື່ອຄັດເລືອກເອົາຜູ້ຊະນະໃນ 3 ຮຸ່ນນ້ຳໜັກ ເຂົ້າຊີງສາຍແອວກຽດຕິຄຸນຂອງການນຳຂັ້ນສູງ ສປປ ລາວ ໂດຍມີການແຂ່ງຂັນທັງໝົດ 15 ຄູ່(ມວຍຮອບ 8 ຄູ່ ແລະ ມວຍຄູ່ພິເສດ 7 ຄູ່). ໃນນັ້ນ, ຮຸ່ນນ້ຳໜັກ 51 ກິໂລ ເປັນການພົບກັນລະຫວ່າງ ເມືອງໂຂງ  ສິດຄູແຫລ້ ກັບ ນໍ້າອ້ອຍ ຮ້ານອາຫານເວກັດ, ແລມໂບ້ເລັກ  ມວຍລາວລ້ານຊ້າງ ພົບກັບ ຍອດເລົ່າງາມ ບັນຊາເດດ, ຫລ່ຽມເພັດເລັກ (ຊີເອັສຊີ) ວິທະຍາຄານ ຕໍາຫລວດປະຊາຊົນ ພົບກັບ ຍອດສາລະວັນ ບັນຊາເດດ ແລະ ນ້ອງເບຍ ຂຸນວັງຫລວງ ພົບມັງກອນຂາວ. ສ່ວນ ຮຸ່ນນ້ຳໜັກ 57 ກິໂລ ແມ່ນ ຄູນເພັດ ສສ ໂວວຽດນາມ ພົບກັບ ສອນໄຊ ມາດາມຊາຣາ ແລະ ຂູນເຫລັກ  ຂຸນວັງຫລວງ ພົບແມ໋ກນ້ອຍ  ສູນຝຶກກິລາວູຊູແຫ່ງຊາດ; ຮຸ່ນ 65 ກິໂລ ເພັດພູພານ ມວຍລາວລ້ານຊ້າງ ພົບກັບ ປາຫວ່າ ສິດຊຽນນິຍົມ ແລະ ລາຍເພັດນ້ອຍ (ຊີເອັສຊີ) ກົມຄຸມຂັງດັດສ້າງ ກະຊວງ ປກສ ພົບກັບ ລອນນີ້  ສູນຝຶກກິລາວູຊູແຫ່ງຊາດ.
ນາງ ເມແກນ ຈອນ ເອກອັກຄະລັດຖະທູດອົດສະຕຣາລີ ປະຈຳ ສປປ ລາວ ໄດ້ລົງຢ້ຽມຢາມໂຮງຮຽນປະຖົມແຫ່ງໜຶ່ງ ຢູ່ເມືອງຄຳ ແຂວງຊຽງຂວາງ ເພື່ອສັງເກດການສອນຫລັກສູດ ຊັ້ນປະຖົມສຶກສາແຫ່ງຊາດ ສະບັບປັບປຸງໃໝ່ ເປັນຕົ້ນ ວິຊາພາສາລາວ, ວິຊາວິທະຍາສາດ ແລະ ສິ່ງແວດ ລ້ອມ ແລະ ວິຊາພາສາອັງກິດ  ພ້ອມດ້ວຍສື່ການຮຽນ-ການສອນອື່ນໆ ຈຳນວນໜຶ່ງ.
ທ່ານ ພຸດ ສິມມາລາວົງ ໄດ້ກ່າວວ່າ: ລັດຖະບານ ສປປ ລາວ ຮັບຮູ້ວ່າ ການສຶກສາຂັ້ນພື້ນຖານ ທີ່ມີຄຸນນະພາບ ເປັນພື້ນຖານຂອງປະເທດຊາດ ທີ່ຈະເລີນຮຸ່ງເຮືອງ ແລະ ສະຫງົບສຸກ. ດ້ວຍການສະໜັບສະໜູນ ຂອງລັດຖະບານອົດສະຕຣາລີ ໂດຍຜ່ານແຜນ ງານປັບປຸງ ການສຶກສາຂັ້ນພື້ນຖານ (ບີຄວາ), ພວກເຮົາໄດ້ປັບປຸງຫລັກສູດ ຊັ້ນປະຖົມສຶກສາແຫ່ງຊາດ ເພື່ອປະສົມປະສານວິທີການສິດສອນແບບໃໝ່ ເຊິ່ງສົ່ງເສີມການມີສ່ວນຮ່ວມ ແລະ ການຮຽນຮູ້ຂອງນັກຮຽນ ຜ່ານກິດຈະກຳການຮຽນ-ການສອນ, ການປະຕິບັດຕົວຈິງ ແລະ ການນຳໃຊ້ໃນຊີວິດຕົວຈິງ. ການລົງຢ້ຽມຢາມໂຮງຮຽນດັ່ງກ່າວ, ກໍເພື່ອສັງເກດວິທີການສອນ ແລະ ການຮຽນແບບໃໝ່ ທີ່ເປັນທິດທາງໃນການພັດທະນາ ຊັບພະຍາກອນ ມະນຸດຢູ່ ສປປ ລາວ ໃນອະນາຄົດ. ຜ່ານ​ການລົງສັງເກດ ການຄັ້ງນີ້, ເຫັນໄດ້ວ່າ ນັກຮຽນຮ່ວມມືຊ່ວຍເຫລືອກັນໃນການຮຽນ, ມີສ່ວນຮ່ວມກັບສື່ການຮຽນ-ການສອນ, ຮຽນຮູ້ໂດຍຜ່ານການທົດລອງ ແລະ ການທົບທວນຄືນໃນສິ່ງທີ່ເຂົາເຈົ້າກໍາລັງເຮັດ.
ໂອກາດ​ນີ້, ທ່ານ ພຸດ ສິມມາລາວົງ ຍັງໄດ້ເນັ້ນເຖິງບົດບາດສໍາຄັນຂອງຄູທີ່ຈະນໍາເອົາຫລັກສູດສະບັບປັບປຸງໃໝ່ ໄປຈັດຕັ້ງປະຕິບັດໃຫ້ປະກົດຜົນເປັນຈິງ. ການປ່ຽນແປງອັນສຳຄັນ ແມ່ນການເລີ່ມນຳໃຊ້ວິທີການຮຽນທີ່ເນັ້ນໃສ່ນັກຮຽນເປັນໃຈກາງ ແລະ ເນັ້ນການປະຕິບັດຕົວຈິງ, ໄດ້ຫັນຈາກການຮຽນຮູ້ແບບເກົ່າ ໄປສູ່ການຊ່ວຍໃຫ້ນັກຮຽນໄດ້ຮຽນຮູ້ ທັກສະທີ່ຈຳເປັນສຳລັບສັດຕະວັດທີ 21 ເຊິ່ງຄູຈະຕ້ອງໄດ້ສືບຕໍ່ຝຶກອົບຮົມ ແລະ ສ້າງຄວາມເຂັ້ມແຂງຢ່າງຕໍ່ເນື່ອງ ເພື່ອຮັບປະກັນວ່າເຂົາເຈົ້າສາມາດ ປະຕິບັດ ການຮຽນ-ການສອນແບບໃໝ່ຢ່າງຄົບຖ້ວນ.
ທ່ານ ນາງ ເມແກນ ຈອນ ໄດ້ມີຄຳເຫັນວ່າ: ລັດຖະບານອົດສະຕຣາລີ ມີການຮ່ວມມືອັນຍາວນານກັບລັດຖະບານລາວ ໃນດ້ານການສຶກສາ ເປົ້າໝາຍ ກໍຄື ການຮ່ວມມືກັບກະຊວງສຶກສາທິການ ແລະ ກິລາ ເພື່ອຊ່ວຍໃຫ້ເດັກນ້ອຍ ໃນເກນເຂົ້າຮຽນ ຊັ້ນປະຖົມສຶກສາ ໃນ ສປປ ລາວ ໂດຍສະເພາະ ຜູ້ທີ່ດ້ອຍໂອກາດ, ມີຄວາມຫ້າວຫັນປະກອບສ່ວນໃນການຮຽນ ແລະ ມີຜົນການຮຽນທີ່ດີຂຶ້ນ. ລັດຖະບານອົດສະຕຣາລີ ຈະສືບຕໍ່ຮ່ວມມືກັບກະຊວງສຶກສາທິການ ແລະ ກິລາ ໂດຍຜ່ານແຜນງານບີຄວາ ຈະສຸມໃສ່ການພັດທະນາ ວິຊາຊີບຄູໃນ ສປປ ລາວ ໃຫ້ເຂັ້ມແຂງຂຶ້ນກວ່າເກົ່າ.
ໃນມື້ດຽວກັນ, ທ່ານທູດ ຍັງໄດ້ເຂົ້າຮ່ວມເປັນເຈົ້າພາບຈັດສຳມະນາ ເພື່ອໃຫ້ຂໍ້ມູນກ່ຽວກັບທຶນ ການສຶກສາຂອງລັດຖະບານອົດສະຕຣາລີ ໃຫ້ຜູ້ທີ່ສົນໃຈຢາກຍື່ນສະໝັກເອົາທຶນ ໄປສຶກສາຕໍ່ທີ່ປະ ເທດ ອົດສະຕຣາລີນຳອີກ.
ແຜນງານບີຄວາ ແມ່ນແຜນງານທີ່ນຳພາໂດຍ ລັດຖະບານແຫ່ງ ສປປ ລາວ ໂດຍການສະໜັບສະໜູນຈາກລັດຖະບານອົດສະຕຣາລີ ແຜນງານບີຄວາ ເນັ້ນໃສ່ການປັບປຸງຜົນການຮຽນ ສຳລັບໄວໜຸ່ມ ແລະ ຜູ້ທີ່ດ້ອຍໂອກາດ ໃນ ສປປ ລາວ. ນອກນັ້ນ, ແຜນງານບີຄວາ ຍັງຈະສືບຕໍ່ເອົາໃຈໃສ່ການຮັບປະກັນ ດ້ານຄວາມສະເໝີພາບ ລະຫວ່າງຍິງ-ຊາຍ ແລະ ສົ່ງເສີມການສຶກສາຮຽນຮ່ວມສຳລັບທຸກຄົນ ໃນທຸກກິດຈະກໍາຂອງແຜນງານ
ໃນໂອກາດກ່າວເປີດພິທີ, ທ່ານ ພົນໂທ ກົງທອງ ພົງວິຈິດ ຮອງລັດຖະມົນຕີ ກະຊວງປ້ອງກັນຄວາມສະຫງົບໄດ້ໃຫ້ຮູ້ວ່າ: ການແຂ່ງຂັນກິລາຍິງປືນຊີງຂັນທ່ານ ນາຍົກລັດຖະມົນຕີ ຄັ້ງນີ້ ເປັນການສ້າງຂະບວນການ ເພື່ອຂ່ຳນັບຮັບຕ້ອນວັນ ສ້າງຕັ້ງກຳລັງປ້ອງກັນ ຄວາມສະຫງົບປະຊາຊົນ ຄົບຮອບ 63 ປີ ແລະ ວັນສໍາຄັນຕ່າງໆ ຂອງພັກ-ຂອງຊາດ ໃຫ້ມີຄວາມໝາຍສຳຄັນ, ເລິກເຊິ່ງ ແລະ ໃຫ້ເປັນຂະບວນການຟົດຟື້ນ ໂດຍສະເພາະ ເປັນການຝຶກດ້ານເຕັກນິກ ແລະ ທັກສະຕ່າງໆ ກ່ຽວກັບການນຳໃຊ້ປືນ ໃຫ້ມີຄວາມຊຳນິຊຳນານ. ພ້ອມນັ້ນ, ກໍເປັນການຮັດແໜ້ນຄວາມສາມັກຄີພາຍໃນ ກຳລັງປ້ອງກັນຄວາມສະຫງົບ, ລວມທັງ ກຳລັງປ້ອງກັນຄວາມສະຫງົບ ກັບບັນດາອົງການຈັດຕັ້ງຂອງພັກ ແລະ ລັດ ອ້ອມຂ້າງສູນກາງ ຕະຫລອດຮອດພາກທຸລະກິດທີ່ກ່ຽວຂ້ອງ ໃຫ້ມີຄວາມແໜ້ນແຟ້ນຍິ່ງໆຂຶ້ນ.
ການແຂ່ງຂັນກິລາຍິງປືນຄັ້ງນີ້, ປະກອບມີ 6 ສາຍ ຄື: ສາຍການນຳຂັ້ນສູງພັກ-ລັດອ້ອມຂ້າງສູນກາງ, ສາຍການນຳກະຊວງປ້ອງກັນຄວາມສະຫງົບ, ສາຍກົມກອງອ້ອມຂ້າງ ກະຊວງປ້ອງກັນຄວາມສະຫງົບ, ສາຍອະດີດການນຳປະຕິວັດ, ສາຍຊາຍທົ່ວໄປ ແລະສາຍຍິງທົ່ວໄປ. ສຳລັບຜົນຂອງການແຂ່ງຂັນ: ສາຍການນຳຂັ້ນສູງພັກ-ລັດອ້ອມຂ້າງສູນກາງ ໄດ້ລາງວັນທີ 1 ແມ່ນທ່ານ ໄກ່ສັກສີ ບົວໃບອ່ອນ ທີ່ປຶກສາບໍລິສັດ ໄອເຮັສຊີ, ລາງວັນທີ 2 ແມ່ນທ່ານ ພອນສອນ ວິໄລເມັ້ງ ຮອງປະທານຄະນະ ບໍລິຫານສູນກາງ ກຳມະບານລາວ, ລາງວັນທີ 3 ແມ່ນທ່ານ ລາວປ່າວຊົງ ນະວົງໄຊ ຮອງຫົວໜ້າຄະນະໂຄສະນາອົບຮົມສູນກາງພັກ; ສາຍການນຳກະຊວງ ປ້ອງກັນຄວາມສະຫງົບ ລາງວັນທີ 1 ແມ່ນທ່ານ ພົຈວ ຄໍາສາຍ ຈັນທະວົງ ຮອງຫົວໜ້າກົມໃຫຍ່ການເມືອງ, ລາງວັນທີ 2 ແມ່ນທ່ານ ພົຈວ ພອນໄຊ ຍົດສົມບັດ ຮອງຫົວໜ້າຫ້ອງວ່າການກະຊວງ, ລາງວັນທີ 3 ແມ່ນທ່ານ ພົຈວ ກອງສະຫວັດ ບຸນລ້ຽງ ຮອງຫົວໜ້າກົມໃຫຍ່ 502; ສາຍກົມກອງອ້ອມຂ້າງກະຊວງ ປກສ ລາງວັນທີ 1 ແມ່ນທ່ານ ພັອ ອັດສະຈັນ ວົງສາລາດ ຈາກກົມ 509, ລາງວັນທີ 2 ແມ່ນທ່ານ ພັອ ພູພອນ ວົງພະໄຕ ຮອງຫົວໜ້າກອງບັນຊາການ ປກສ ນະຄອນຫລວງວຽງຈັນ, ລາງວັນທີ 3 ແມ່ນທ່ານ ພັອ ລິນທອງ ແກ້ວປະພັນ ຮອງຜູ້ອຳນວຍການວິທະຍາຄານ ສັນຕິບານປະຊາຊົນ (ວສປ); ສາຍອະດີດການນຳປະຕິວັດ ລາງວັນທີ 1 ແມ່ນທ່ານ ພົຕ ສົມຫວັງ ທໍາມະສິດ ອະດີດຮອງລັດຖະມົນຕີກະຊວງ ປກສ, ລາງວັນທີ 2 ແມ່ນທ່ານ ພັອ ລໍາພຽງ ພົມມະກອງ ອະດີດຮອງຫົວໜ້າກອງບັນຊາການປ້ອງກັນສູນກາງ, ລາງວັນທີ 3 ແມ່ນທ່ານ ພັອ ບຸນພາ ນັນທະວົງ ອະດີດຫົວໜ້າຄຸ້ມຄອງທຸລະກິດ, ກົມໃຫຍ່ຕໍາຫຼວດ; ສາຍຊາຍທົ່ວໄປ ລາງວັນທີ 1 ແມ່ນທ່ານ ພັຕ ສົມໄຊ ສົມພູວັນ ຈາກກົມ 504, ລາງວັນທີ 2 ແມ່ນທ່ານ ຮອ ໂຍວາທີ ສີສົມບັດ ຈາກ ວສປ, ລາງວັນທີ 3 ແມ່ນທ່ານ ອາພາຍະກອນ ແກ້ວໄຊຍະຈັກ ແລະ ສາຍຍິງທົ່ວໄປ ລາງວັນທີ 1 ແມ່ນ ພັຕ ນາງ ສຸກສາຄອນ ລາດຊະວົງ ຈາກກົມ 504, ທີ 2 ແມ່ນທ່ານ ວທ ນາງ ສາຍຝົນ ຈາກ ວສປ, ທີ 3 ແມ່ນທ່ານ ຮທ ນາງ ວຽງສະຫວັນ ພົມມະກອງ ຈາກກົມ 501.
ໃນໂອກາດລະນຶກວັນປະຫວັດສາດ ກອງພັນທີ 2 ຜ່າວົງປິດລ້ອມຂອງສັດຕູ ຄົບຮອບ 65 ປີ (18/5/ 1959-18/5/2024) ຄໍລຳປະຈຳວັນນີ້ ຂໍນຳສະເໜີມູນເຊື້ອວັນສຳຄັນດັ່ງກ່າວ ເພື່ອເປັນການຢັ້ງຢືນເຖິງຜົນງານ ແລະ ນໍ້າໃຈອັນພິລະອາດຫານຂອງນັກຮົບປະຕິວັດລາວ ກໍຄືກອງທັບປະຊາຊົນລາວ ໃນການຕໍ່ສູ້ປົດປ່ອຍປະເທດຊາດຊຶ່ງພາຍ ຫລັງທີ່ພວກຈັກກະພັດອາເມລິກາ ແລະ ລູກມືໄດ້ຮັບຄວາມປະລາໄຊຢ່າງຕໍ່ເນື່ອງໃນການດຳເນີນກົນອຸບາຍຫລອກເສືອອອກຈາກຖ້ຳ ແລະ ກົນອຸບາຍຫັນປ່ຽນໂດຍສັນຕິ ພວກເຂົາໄດ້ຕັດສິນໃຈໂຄ່ນລົ້ມລັດຖະບານປະສົມຈີກສັນຍາວຽງຈັນ ໃຊ້ຄວາມຮຸນແຮງຝືນປະຕິວັດດ້ວຍກຳລັງອາວຸດ ເພື່ອຫວັງດັບສູນກຳລັງປະຕິວັດພວກເຂົາໄດ້ອອກຄຳສັ່ງໃຫ້ລູກມືໃນທຸກເຂດ ແຂວງອອກແຮງປາບປາມກຳລັງຮັກຊາດ ຢ່າງໂຫດຮ້າຍປ່າເຖ່ືອນ ພ້ອມດຽວກັນນີ້ກໍດຳເນີນການປິດລ້ອມນາບຂູ່ ແລະ ຈັບກຸມຄຸມຂັງຜູ້ນຳຂອງແນວລາວຮັກຊາດ
ໂດຍປະຕິບັດຕາມສັນຍາວຽງ ຈັນ ປີ 1957 ວ່າດ້ວຍການລວມປະສົມກຳລັງທະຫານຂອງສອງຝ່າຍລະຫວ່າງຝ່າຍແນວລາວຮັກຊາດ ແລະ ລັດຖະບານແຫ່ງລາຊະອະນາຈັກ ກຳລັງປະກອບອາວຸດຂອງຝ່າຍ ປະເທດລາວ ຈຳນວນ 1.500 ຄົນ ໄດ້ຮັບການຈັດຕັ້ງມອບໝາຍໃຫ້ເຂ້ົາຮ່ວມກັບກອງທັບຂອງລາຊະອານາຈັກໂດຍກອງພັນທີ 1 ຕັ້ງຢູ່ເມືອງຊຽງເງິນແຂວງຫລວງພະບາງ ແລະ ກອງພັນທີ 2 ຕັ້ງຢູ່ທົ່ງໄຫຫີນ ແຂວງຊຽງຂວາງ. ກອງກຳລັງທັງສອງກອງພັນແມ່ນກລັງທີ່ຈົ່ງຮັກພັກດີຕໍ່ພັກ ແລະ ປະຊາຊົນມີມູນເຊື້ອຮັກຊາດທີ່ສູງສ່ົງມີນ້ຳໃຈປະຕິວັດສຸດກົກສຸດປາຍ ມີ ລະບຽບວິໄນທີ່ເຄັ່ງຄັດເຂັ້ມງວດ ເປັນກຳລັງທີ່ເຄີຍສ້າງຜົນງານອັນດີເດັ່ນ ໃນການຕໍ່ສູ້ອັນພິລະອາດຫານຕ້ານພວກລ່າເມືອງຂຶ້ນຝຣັ່ງ ແລະ ຈັກກະພັດອາເມລິກາຜູ້ຮຸກ. ນັບແຕ່ມື້ທີ່ກອງພັນທີ 2 ໄດ້ເຄື່ອນທັບເຂົ້າມາຕັ້ງຢູ່ໃຈກາງທົ່ງໄຫຫີນຈັກກະພັດອາເມລິກາ ແລະ ພວກຫຸ່ນວຽງຈັນທີ່ເປັນລູກມື ກໍໄດ້ດຳເນີນກົນອຸບາຍເພື່ອຫວັງທັບມ້າງ ແລະ ດັບມອດກຳລັງຂອງກອງພັນທີ 2 ຊຶ່ງໃນເບື້ອງຕົ້ນພວກເຂົາໄດ້ນຳໃຊ້ເລ່ລ່ຽມກົນອຸບາຍ ດ້ວຍວິທີໂຄສະນາຊວນເຊື່ອຕົວະຍົວະຊື້ຈ້າງຈອບອອຍດ້ວຍເງິນຄຳນາງສາວ ແລະ ແບບດຳລົງຊີວິດທີ່ຟຸມເຟືອຍຍົວະເຍົ້າໃຫ້ກອງພັນທີ 2 ຍອມມອບອາວຸດ ແລະ ຮັບເອົາການປະດັບຊັ້ນເພ່ືອຫວັງກືນເອົາກຳລັງຂອງກອງພັນທີ 2 ເຂົ້າເປັນກຳລັງຂອງກອງທັບລາຊະອານາຈັກ.
ແຕ່ຄະນະພັກ ແລະ ຄະນະບັນຊາຂອງກອງພັນທີ 2 ກໍໄດ້ເດັດດ່ຽວນຳພາ ແລະ ອ້າຍນ້ອງພະນັກງານນັກຮົບດ້ວຍຄວາມທຸນທ່ຽງໝັ້ນໜຽວ ສາມາດຮັກສາ ແລະ ສະແດງໃຫ້ເຫັນໄດ້ທາດແທ້ ຂອງນັກຮົບປະຕິວັດ ຕໍ່ມາພວກເຂົາໄດ້ຫັນມານຳໃຊ້ວິທີການນາບຂູ່ການບີບບັງຄັບໂດຍທາງອ້ອມເປັນຕົ້ນການຈຳກັດເຂົ້າປາອາຫານ ເຄື່ອງໃຊ້ສອຍ ແລະ ອື່ນໆ ການກະ¬ທຳຂອງພວກເຂົາເຖິງວ່າໄດ້ສ້າງຄວາມຫຍຸ້ງຍາກຫລາຍປະການ ໂດຍສະເພາະແມ່ນດ້ານຊີວິດການເປັນຢູ່ຂອງພະນັກງານນັກຮົບ ແລະ ຄອບຄົວແຕ່ພວກເຂົາກໍບໍ່ສາມາດເອົາຊະນະມານະຈິດປະຕິວັດຂອງນັກຮົບປະຕິວັດໄດ້ກົງກັນຂ້າມ ທົ່ວກອງພັນຍິ່ງມີຈິດໃຈບຸກບືນນ້ຳໃຈຄຽດແຄ້ນສັດຕູ ນັບມື້ນັບສູງ.ຄະນະພັກຄະນະບັນຊາໄດ້ອອກແຮງປຸກລະດົມຂະບວນການ ເພີ່ມພູນຜະລິດຜົນປະຢັດມັດທະຍັດ ບັນດາກົມກອງໄດ້ເປັນເຈົ້າການເຮັດວຽກງານໂຄສະນາຂົນຂວາຍ ເປີດກ້ວາງການພົວພັນລະຫວ່າງ ທະຫານກັບປະຊາຊົນຢູ່ໃນເຂດ ອ້ອມແອ້ມທີ່ຕັ້ງຂອງກອງພັນ ສະນັ້ນພຽງແຕ່ໄລຍະສ້ັນໆ ພະນັກງານນັກຮົບກອງພັນທີ 2 ກໍໄດ້ຮັບຄວາມເຊື່ອຖືຮັກແພງ ແລະ ເຊື່ອໝັ້ນຈາກປະຊາຊົນຢ່າງກ້ວາງຂວາງຈາກນັ້ນ ປະຊາຊົນທີ່ຢູ່ບໍລິເວນນັ້ນກໍໄດ້ໃຫ້ຄວາມຊ່ວຍເຫລືອເບິ່ງແຍງຊີວິດການເປັນຢູ່ຂອງພະນັກງານນັກຮົບກອງພັນທີ 2 ຄືກັບລູກຫລານຄີງຂອງຕົນເອງ. ເມື່ອເຮັດແນວໃດນັກຮົບປະຕິວັດກອງພັນທີ 2 ກໍບໍ່ຍອມຈຳນົນກົງກັນຂ້າມ ຊ້ຳພັດມີຄວາມທຸນທ່ຽງ ບໍ່ຢ້ານກົວຕໍ່ການກະທຳ ແລະ ສະຖານະການໃດໆພວກເຂົາກໍໄດ້ບືນເລິກເຂ້ົາໂດຍໃຊ້ກຳລັງທະຫານລາຊະອະນາຈັກ ຈຳນວນ 3 ກອງພັນ ໂດຍມີກອງກຳລັງປືນໃຫຍ່ລົດຫຸ້ມເກາະ ແລະ ເຮືອບິນທຳການປິດລ້ອມ ກອງພັນທີ 2 ໃຊ້ຖ້ອຍຄຳນາບຂູ່ເພື່ອບັງຄັບໃຫ້ກອງພັນທີ 2 ມອບຕົວ.
ຢືນຢູ່ຕໍ່ໜ້າສະພາບການທີ່ເຄັ່ງຕຶງ ແລະ ສ່ຽງເປັນສ່ຽງຕາຍດັ່ງກ່າວ ຄະນະພັກຄະນະບັນຊາກອງພັນ ໄດ້ເປີດກອງປະຊຸມປຶກສາຫາລືກັນຢ່າງເຄັ່ງຮ້ອນລະອຽດຮອບຄອບຖີ່ຖ້ວນບົນພື້ນຖານຄວາມເປັນເອກະພາບ ມີຄວາມຕັດສິນໃຈທີ່ໝັ້ນແກ່ນ ຂອງພະນັກງານນັກຮົບທົ່ວກອງພັນ ແລະ ດ້ວຍການອູ້ມຊູຊ່ວຍເຫລືອ ຂອງປະຊາຊົນເຂດຊຽງຂວາງກອງພັນທີ 2 ໄດ້ສ້າງວິລະກຳ ດ້ວຍການຕັດສິນໃຈບັນຊາກອງທະຫານຜ່ານວົງລ້ອມອັນແໜ້ນໜາຂອງສັດຕູ ອອກໄປສູ່ເຂດທີ່ໝັ້ນປະຕິວັດໃນວັນທີ 18 ພຶດສະພາ (5) 1959 ດ້ວຍຄວາມພິລະອາດຫານ ແລະ ມີໄຊ. ໄຊຊະນະຂອງກອງພັນທີ 2 ໃນການຜ່າວົງລ້ອມຂອງສັດຕູ ບໍ່ພຽງແຕ່ເປັນການທັບມ້າງເລ່ລ່ຽມກົນອຸບາຍ ແລະ ການກະທຳຝືນປະຕິວັດຂອງພວກຈັກກະພັດອາເມລິກາ ແລະ ພວກຫຸ່ນວຽງຈັນທີ່ເປັນຕີນມືເທົ່ານັ້ນ ແຕ່ມັນຍັງເປັນການປຸກລະດົມ ແລະ ເປີດສາກໃຫ້ແກ່ການຫັນທິດຕໍ່ສູ້ປະຕິວັດ ໃຫ້ກ້າວໄປສູ່ໄລຍະ ແລະ ຄຸນນະພາບໃໝ່ພ້ອມດຽວກັນນີ້ ກໍໄດ້ເປັນການປະກອບສ່ວນຂຽນປະຫວັດສາດແຫ່ງການຕໍ່ສູ້ທີ່ຮຸ່ງເຮືອງເຫລືອງເຫລື້ອມ ຂອງປະຊາຊົນລາວໃນໄລຍະຕໍ່ມາ.
ຄອບຄົວນາງ ນິດ ມີສະມາຊິກ ທັງໝົດ 4 ຄົນ (ຍິງ 2 ຄົນ). ນາງ ນິດ ແລະ ຜົວຂອງລາວໄດ້ມີໂອກາດເຂົ້າຮ່ວມຮັບຟັງການແນະນໍາກຽວກັບໂຄງການ ທລຍ ໂດຍສະເພາະການສ້າງຕັ້ງກຸ່ມຊ່ວຍເຫລືອ ກັນ (ກຊກ) ແລະ ເຮັດໃຫ້ ນາງ ນິດ ແລະ ຜົວເຂົ້າໃຈເຖິງຈຸດປະສົງຂອງໂຄງການ ທລຍ ທີ່ຈະສະໜັບສະໜູນຊ່ວຍຄອບຄົວທຸກຍາກພາຍໃນບ້ານ ໃຫ້ຫລຸດພົ້ນຈາກຄວາມທຸກຍາກ. ຫລັງຈາກນັ້ນ ນາງ ນິດ ແລະ ຄອບຄົວໄດ້ຕົກລົງກັນເຂົ້າເປັນສະມາຊິກ ກຊກ. ນັບແຕ່ຕົ້ນປີ 2021 ເປັນຕົ້ນມາ, ນາງ ນິດ ໄດ້ເຂົ້າຮ່ວມກອງປະຊຸມ ກຊກ ແລະ ຝາກເງິນກັບກອງທຶນ ກຊກ ຢ່າງເປັນປົກກະຕິຊຶ່ງມາຮອດປັດຈຸບັນ ນາງ ນິດ ໄດ້ຝາກເງິນກັບກອງທຶນ ກຊກ ທັງໝົດ 355.000 ກີບ. ນອກຈາກນ້ັນ ນາງ ນິດ ແລະ ຜົວ ຍັງໄດ້ເຂົ້າຮ່ວມຝຶກອົບຮົມເຕັກນິກການປູກ-ການລ້ຽງທີ່ຈັັດໂດຍໂຄງການ ທລຍ ໂດຍສົມທົບກັບຫ້ອງການກະສິກໍາ ແລະ ປ່າໄມ້ເມືອງ. ຫລັງຈາກນັ້ນ ຄອບຄົວ ນາງ ນິດ ໄດ້ກູ້ຢືມເງິນຈາກກອງທຶນ ກຊກ ຈໍານວນ 5.000.000 ກີບ ເພື່ອລົງທຶນຊ້ືໝູນ້ອຍ ຈໍານວນ 10 ໂຕ ມາລ້ຽງ (ລາຄາໝູນ້ອຍ ໂຕລະ 500.000- 600.000 ກີບ) ເປັນໄລຍະ 15- 30 ມື້ ເພື່ອໃຫ້ນໍ້າໜັກເພີ່ມຂຶ້ນ ແລ້ວ ຂາຍອອກປະມານ 850.000 ກີບ ຕໍ່ໂຕ. ໃນ 1 ປີ ຄອບຄົວ ນາງ ນິດ ໄດ້ຊື້ໝູນ້ອຍເຂົ້າມາລ້ຽງແລ້ວຂາຍອອກ 9 ຄັ້ງ ໂດຍໄດ້ກໍາໄລທັງໝົດ 20.250.000 ກີບ ຕໍ່ປີ. ນອກຈາກນີ້, ຄອບຄົວ ນາງ ນິດ ຍັງໄດ້ລ້ຽງໄກ່ໂດຍສາມາດສ້າງລາຍຮັບເຂົ້າສູ່ຄອບຄົວໄດ້ 10.000.000 ກີບຕໍ່ປີ, ລວມລາຍຮັບຈາກການລ້ຽງໝູ ແລະ ໄກ່ ແມ່ນ 30.250.0000 ກີບ/ປີ. ການສ້າງລາຍຮັບຈາກການລ້ຽງໝູ ແລະ ໄກ່ ຂອງຄອບຄົວ ນາງ ນິດ ໄດ້ກາຍເປັນແບບຢ່າງໃຫ້ຄອບຄົວອື່ນ ແລະ ສາມາດເປັນບ່ອນຮຽນຮູ້ພາຍໃນບ້ານພຽງດ້າງ ແລະ ບ້ານໃກ້ຄຽງ.
ປັດຈຸບັນ​ການ​ບໍລິການ​ຂົນ​ສົ່ງ​​ຜູ້​ໂດຍສານກາຍເປັນປັດໃຈສໍາຄັນ​ ປະກອບສ່ວນເຂົ້າໃນພັດທະນາ​ ເສດຖະກິດ-ສັງຄົມ,​ໃຫ້ສິ່ງອໍານວຍ​ຄວາມສະດວກສະບາຍ,​ ປະຢັດ​ເງິນ,​ປະຢັດເວລາ ​ແລະ ​ສ້າງລາຍ​ຮັບໄດ້ດີ.​ ດ່ັງທີ່ຮູ້ທີ່ເຫັນປັດຈຸບັນ​ນ້ີ​ຕາມທາງທົ່ວນະຄອນຫລວງ​ວຽງຈັນ​ ຈະເຫັນລົດ​ຕັກ​ຊີ​ໄຟຟ້າ​ຫລາຍ​ຂຶ້ນ​ໃນ​ບ້ານ​ເຮົາ​​ເນື່ອງ​ຈາກ​ວ່າ​ສັງ​ຄົມ​ກໍາລັງ​​ໄດ້​ຮັບ​ຄວາມ​ນິຍົມ​ຈາກ​ລູກ​ຄ້າ​​ເພາະວ່າ​ມີ​ຄວາມ​ສະດວກ,​ ສະບາຍ,​ ວ່ອງ​ໄວ​ທັນໃຈ​ ທີ່​ສໍາຄັນ​ລາຄາ​ບໍ່​ແພງ​ຫລາຍ,​ ປະ​ຊາຊົນ​ສາມາດ​ໃຊ້​ບໍລິການ​ໄດ້.​ ອີກ​ຢ່າງໜຶ່ງ​ການ​ໃຊ້​ບໍລິການ​ລົດ​ໄຟຟ້າ​ ຍັງຊ່ວຍເປັນການຮັກສາໂລກຮ້ອນ​ນຳອີກ.​
ດັ່ງ​ນັ້ນ,​ບໍລິສັດ​ວີເຄກຣຸບ​ ການຄ້າຂາອອກ-ຂາເຂົ້າຈຳກັດ​ ໜຶ່ງໃນບໍລິສັດ​ທີ່ມີຊື່ສຽງ​ ແລະ ​ເປັນທີ່ຮູ້ຈັກກັນດີ​ໂດຍສະເພາະ​ແມ່ນເປັນຜູ້ນຳລົດເຂົ້າ​ ​ແລະ​ ຈຳ​ໜ່າຍລົດ​ໄຟຟ້າ​​ໃນລາວ​ປັດຈຸບັນ​ໃຫ້​ຄວາມສຳຄັນດ້ານການບໍລິການຜູ້ໂດຍສານ​ ຈຶ່ງ​ເປີດ​ບໍລິການ​ລົດຕັກ​​ຊີ​ໄຟຟ້າ​​​ເພື່ອ​ສ້າງ​ຄວາມສະດວກ​​ສະບາຍ​ໃຫ້​ແກ່​ສັງຄົມ.​
ທຸກອາຊີບລ້ວນແຕ່ມີກຽດ ແຕ່ຖ້າຈະເຮັດໃຫ້ຕົນເອງພົ້ນທຸກໄວນັ້ນອາດບໍ່ພຽງເປັນຄົນດຸຫມັ່ນຂະຫຍັນພຽນຢ່າງດຽວ ຫາກຕ້ອງມີຫົວຄິດປະດິດສ້າງບໍ່ຄໍາພີຕາຍຕົວ ແລະ ຮູ້ປັບໂຕເອງໄປກັບຈັງຫວະຊີວິດເຊັ່ນກັນ.ປັດຈູບັນຕ້ອງບອກເລີຍວ່າຖ້າຈະໃຫ້ເຮັດແຕ່ອາຊີບດຽວນັ້ນ ແມ່ນບ່ໍ ພຽງພໍກັບຄວາມຕ້ອງການທີ່ຕ້ອງໃຊ້, ຕ້ອງຈ່າຍ ຫລື ການສ້າງສາພັດທະນາຄອບຄົວໃຫ້ຮັ່ງມີຄືບ້ານເມືອງເພີ່ນຕ້ອງໄດ້ເຮັດຫລາຍອາຊີບຄຽງຄູ່ກັນໄປ ຈຶ່ງໄດ້ບາຍເງິນກ້ອນເໝືອນ ນາງ ໄກ່ແກ້ວ ອິນທິສານ ຄອບຄົວຕົວແບບໃນການຄ້າຂາຍ ແລະ ປູກຝັງເປັນສິນຄ້າ ສາມາດສ້າງລາຍຮັບ 433 ລ້ານ ກີບຕໍ່ປີ
ທ່ານ ນາງ ໄກ່ແກ້ວ ອິນທີສານ ແມ່ນຄອບຄົວຕົວແບບໃນການຄ້າຂາຍ ແລະ ປູກຝັງກາຍເປັນສິນຄ້າເວົ້າສູ່ຟັງວ່າ:  ຍ້ອນພັກ-ລັດຖະບານມີແນວທາງນະໂຍບາຍໃນການເປີດກ້ວາງສົ່ງເສີມ ໃຫ້ທຸກພາກສ່ວນໄດ້ສ້າງເສດຖະກິດຄອບຄົວ ແລະ ຍ້ອນເງື່ອນໄຂສະພາບອາກາດ, ຄວາມອຸດົມສົມບູນເໝາະສົມແກ່ການປູກຝັງ ເຊິ່ງປະກອບກັບການຊຸກຍູ້ສົ່ງເສີມຈາກພໍ່-ແມ່ໄດ້ແບ່ງທຶນຮອນ ເນື້ອທີ່ດິນປູກຝັງຈໍານວນໜຶ່ງເພື່ອທໍາການຜະລິດເລີ້ມແຕ່ປີ 2011 ແມ່ນໄດ້ເລີ້ມປູກຜັກກະລໍ່າປີ,  ປູກຂິງ, ໝາກສາລີ ແລະ ປູກກາເຟ ມາຮອດປີ 2012 ໄດ້ແບ່ງຕົ້ນທຶນຈາກການຂາຍ ສິນຄ້າດັ່ງກ່າວມາເປີດຮ້ານຂາຍເຄື່ອງຍ່ອຍ  ຮອດຕົ້ນປີ 2013 ໄດ້ເປີດ ຮ້ານຂາຍເຄື່ອງຕື່ມອີກ ເຫັນວ່າມີລາຍຮັບເພີ່ມຈຶ່ງໄດ້ບິແບ່ງເງິນຈໍານວນໜຶ່ງມາຊື້ໂຕະ, ຕັ່ງ, ເຕັ້ນຄົບຊຸດ ເພື່ອໃຫ້ບໍລິການເຊົ່່າພໍຮອດຕົ້ນປີ 2016 ຈຶ່ງໄດ້ຂະຫຍາຍທຸລະກິດເປີດບໍລິການປ້ໍານໍ້າມັນ 1 ປໍ້າ ພ້ອມກັບການເກັບຊື້-ຂາຍກາເຟ ໃນເວລາເລີກການນອກຈາກການຄ້າຂາຍແລ້ວ ກໍ່ຍັງໄດ້ເຮັດສວນປູກກາເຟ ເນື້ອທີ່ທັງໜົດ 3 ເຮັກຕາ  ໂດຍເຮັດຕາມທ່າແຮງ ແລະ ຄວາມອາດສາມາດຕົວຈິງຂອງຄອບຄົວໂດຍເລີ່ມ ຈາກສັບຊ່າວເນື້ອທີ່ດິນ, ການກ້າເບ້ຍ, ການປູກ, ເສຍຫຍ້າ, ອະນາໄມຖາກຖາງບົວລະບັດໃສ່ຝຸ່ນ ແລະ ທຶນຮອນບໍ່ຫລາຍບວກກັບບໍ່ມີຄົນງານພຽງພໍແຕ່ດ້ວຍຄວາມຮັກ-ມັກ ແລະ ພື້ນຖານກັບຄວາມດຸໜ່ັນຂະຫຍັນພຽນຂອງຕົນຄອບຄົວ ຕົກມາຮອດປີ 2016 ເຫັນວ່າ: ຜົນຜະລິດໃນການປູກກາເຟໄດ້ຮັບຜົນເກີນຄາດ ກາເຟໃຫ້ໝາກດົກໜາຈຶ່ງ ຄ່ອຍໆປູກເພີ້ມຂຶ້ນເລື່ອຍໆ.
ປັດຈຸບັນເຫັນວ່າ: ຄອບຄົວມີລາຍຮັບດີຂື້ນມີຢູ່ມີກິນສະແດງອອກມີຮ້ານຂາຍເຄື່ອງຂະໜາດໃຫ່ຍ 1 ຮ້ານ, ທັງບໍລິ ການເຊົ່າໂຕະ, ຕັ່ງ, ເຕັ້ນ ຄົບຊຸດ, ມີປ້ໍານໍ້າມັນ 1 ປໍ້າ,  ມີສວນກາເຟທັງມີລາຍຮັບຈາກການປູກຝັງຈໍານວນໜ່ຶງລວມລາຍຮັບທັງໝົດ 433 ລ້ານ ກີບຕໍ່ປີ. ນາງ ໄກ່ແກ້ວ ກ່າວຕື່ມອີກວ່າ:  ສໍາລັບ ທິດທາງໃນຕໍ່ໜ້າຈະສືບຕໍ່ຂະຫຍາຍເນື້ອທີ່ສວນ ເພື່ອປູກ ແລະ ລ້ຽງ, ຈະເພີ່ມຜົນຜະລິດໃຫ້ຫລາຍທັງປຸກ ລະດົມສ້າງວຽກເຮັດງານທໍາໃຫ້ແກ່ພໍ່ແມ່ປະຊາຊົນທີ່ຢູ່ໃກ້ຄຽງໃຫ້ມີລາຍຮັບ ເຂົ້າຄອບຄົວໃນການປູກຝັງ ເປັນອາ ຊີບຕົ້ນຕໍ ເພື່ອເປັນການຕອບສະໜອງ ຄວາມຮຽກຮ້ອງຕ້ອງການຂອງສັງ ຄົມກໍ່ຄືຕະຫລາດພາຍໃນເມືອງ ແລະ ຕ່າງແຂວງ ເພາະປະຈຸບັນຜົນຜະລິດ ຍັງບໍ່ທັນຕອບສະໜອງກັບຄວາມຮຽກ ຮ້ອງຕ້ອງການຂອງຕະຫລາດ.
ໄຊຊະນະດຽນບຽນຟູ ບໍ່ພຽງແຕ່ຢັ້ງຢືນກຳລັງແຮງແຫ່ງຄວາມສາມັກຄີຂອງຊາດຫວຽດນາມເທົ່ານັ້ນ, ຫາກຍັງແມ່ນຈຸດເດັ່ນໃນປະຫວັດສາດປົດປ່ອຍຊາດໃນໂລກ, ແມ່ນແຫລ່ງລະດົມກຳລັງໃຈຢ່າງໃຫຍ່ຫລວງໃຫ້ແກ່ປະຊາຊາດທີ່ຮັກຫອມສັນຕິພາບ. ໄຊຊະນະດຽນບຽນຟູຊຸກຍູ້ຂະ ບວນການປົດປ່ອຍຊາດທົ່ວໂລກບັນລຸໄດ້ໄຊຊະນະຢ່າງສົມບູນ. ໄຊຊະນະດັ່ງກ່າວ ແມ່ນໝາກຜົນແຫ່ງການຕໍ່ສູ້ທີ່ຍາກລຳບາກ, ໂດຍເລ່ີມຈາກຄວາມໂດດດ່ຽວ, ຍ້ອນວ່າໃນໄລຍະຕົ້ນ, ບັນດາທະຫານຂອງພົນເອກ ຫວໍງວຽນຢາບ ຖືກຕົກໃນທ່າໂດດດ່ຽວ. ຫລັງຈາກນັ້ນ, ສະພາບການຕໍ່ສູ້ໄດ້ຜັນແປຍ້ອນປະຊາຊົນຫວຽດນາມ ໄດ້ພ້ອມກັນເຂົ້າຮ່ວມຂະບວນການໂດຍຍຶດໝັ້ນຄຳຂວັນ ໄຊຊະນະປະຊາຊົນ, ນີ້ບໍ່ພຽງແຕ່ແມ່ນການຕໍ່ສູ້ຂອງກຳລັງທະຫານແຕ່ຫາກຍັງມີການຮ່ວມຈິດຮ່ວມໃຈ, ການເສຍສະຫລະ ແລະ ການຕັດສິນໃຈຂອງປະຊາຊົນທັງຊາດອີກດ້ວຍ
ໄຊຊະນະອັນຍິ່ງໃຫຍ່ນີ້ ເກີດຈາກກຳລັງແຮງແຫ່ງຄວາມສາມັກຄີສູ້ຮົບຂອງ 3 ຊາດລາວ-ຫວຽດນາມ ແລະ  ກຳປູເຈຍ ພ້ອມກັນຕໍ່ສູ້ຕ້ານສັດຕູໂຕດຽວ. ເມື່ອ 3 ປະເທດສ້າງຕັ້ງ ກຳລັງປະຕິວັດຕ້ານຄືນການປົກຄອງຂອງລະບອບລ່າເມືອງຂຶ້ນນັ້ນ ແມ່ນຍາດໄດ້ຜົນສຳເລັດຫລາຍຢ່າງ, ພິເສດ, ພາຍຫລັງທີ່ຝລັ່ງຖືກ ປະລາໄຊຢູ່ດຽນບຽນຟູ, ໄດ້ເຮັດໃຫ້ກອງປະຊຸມເຊີແນວບັນລຸໄດ້ໝາກຜົນອັນດີງາມ. ຝລັ່ງຕ້ອງຍອມຮັບເອກະລາດຢູ່ທັງ 3 ປະເທດລາວ- ຫວຽດນາມ ແລະ ກຳປູເຈຍ. ໄຊຊະນະດຽນບຽນຟູ ບໍ່ພຽງແຕ່ຢຸດຕິອຳນາດການປົກຄອງຂອງລັດທິລ່າເມືອງຂຶ້ນຢູ່ 3 ປະເທດອິນດູຈີນ ເທົ່ານັ້ນ, ຫາກຍັງເປີດສັງກາດໃໝ່ໃຫ້ປະຫວັດສາດຂອງມວນມະນຸດ. ຈາກໄຊຊະນະນີ້, ໄດ້ປຸກລະດົມກຳລັງແຮງໃຫ້ບັນດາປະເທດຫົວເມືອງຂຶ້ນອື່ນໆ ລຸກຮືຂຶ້ນຕໍ່ສູ້ຍາດເອົາເອກະລາດ ຊຶ່ງສາມາດເວົ້າໄດ້ວ່າບັ້ນຮົບດຽນບຽນຟູແມ່ນໜຶ່ງໃນບັນດາບັ້ນຕໍ່ສູ້ສຳຄັນແຖວໜ້າໃນປະຫວັດສາດໂລກ.
ເຫດການປະຫວັດສາດຂອງບັ້ນຮົບດຽນບຽນຟູ ໄດ້ສົ່ງຜົນກະທົບຢ່າງໃຫຍ່ຫລວງຕໍ່ບັນດາຂະບວນການປົດປ່ອຍຊາດຢູ່ຫລາຍພາກພື້ນທັງແມ່ນຂີດໝາຍອັນຍິ່ງໃຫຍ່ຂອງຍຸກສະໄໝ, ແມ່ນເຫດການທ່ີມີຄວາມໝາຍແຜ່ກະຈາຍທົ່ວໂລກ. ເປັນຄັ້ງທຳອິດໃນປະຫວັດສາດ, ຊາດໜ່ຶງທ່ີຖືກກົດຂ່ີຂູດຮີດສາມາດເອົາໄຊຊະນະການຮຸກຮານ ຂອງປະເທດມະຫາອຳນາດ, ຍາດເອົາເອກະລາດມາໃຫ້ປະເທດຊາດ, ນຳສິດປະຊາທິປະໄຕມາໃຫ້ປະຊາຊົນຢ່າງແທ້ຈິງ. ນັ້ນແມ່ນໄຊຊະນະອັນຍິ່ງໃຫຍ່ຂອງຊາດຫວຽດນາມ, ພ້ອມທັງແມ່ນໄຊຊະນະລວມຂອງບັນດາປະເທດ ທີ່ຖືກກົດຂີ່ຂູດຮີດ ທັງໝົດໃນໂລກ. 70 ປີ ພາຍຫລັງຍາດໄດ້ໄຊຊະນະດຽນບຽນຟູ, ມີນັກຮຽນຮູ້, ນັກຄົ້ນຄວ້າປະຫວັດສາດໃນໂລກຕ່າງກໍ່ໃຫ້ຂໍ້ສັງເກດວ່າ: ບົດຮຽນຈາກໄຊຊະນະດຽນບຽນຟູໃນວັນທີ 7 ພຶດສະພາ 1954 ມີຄຸນຄ່າດ້ານການຕໍ່ສູ່ເພື່ອຄວາມເປັນເອກະລາດ, ແມ່ນແບບຢ່າງອັນໃສແຈ້ງໃນຂະ ບວນການຕໍ່ສູ້ປົດປ່ອຍຊາດ, ເປີດໜ້າປະຫວັດສາດໃໝ່ໃຫ້ແກ່ມວນມະນຸດໂລກ
ສິ່ງທີ່ຕື່ນເຕັ້ນທີ່ສຸດຄືການທີ່ຈະໄດ້ສະແດງສັກກະຍະພາບ ແລະ ຄວາມສາມາດໃຫ້ທົ່ວໂລກໄດ້ເຫັນໃນນາມຕົວແທນຂອງຄົນລາວທັງປະເທດ  ເຊິ່ງຕົນເອງໝັ້ນໃຈວ່າການເຮັດວຽກເກັບກ່ຽວປະສົບການຫລາກຫລາຍດ້ານໃນວົງການບັນເທີງລາວມາ 10 ປີ ຈະສາມາດເອົາຊະນະໃຈຄະນະກຳມະການ ແລະ ສ້າງຄວາມຄວາມຊົງຈໍາທີ່ດີໃຫ້ແກ່ປະເທດລາວໄດ້. ສໍາລັບເລື່ອງການກຽມຕົວ, ນອກຈາກອອກກຳລັງກາຍແລ້ວກໍກຳລັງຝຶກຊ້ອມເລື່ອງຂອງພາສາອັງກິດໃຫ້ຄ່ອງແຄ້ວທີ່ສຸດເທິງເວທີ, ເລື່ອງຄວາມຄິດທັດສະນະຄະຕິ, ລວມເຖິງທັກສະການສະແດງເທິງເວທີ. ທີ່ສຳຄັນທີ່ສຸດຄືການເຝິກສະມາທິເພ່ືອໃຫ້ຈິດໃຈເຂັ້ມແຂງແລະມີສະຕິແກ້ໄຂບັນຫາເວລາທີ່ເກັບໂຕກັບທາກອງປະກວດ. ສຸດທ້າຍຝາກທຸກຄົນຊ່ວຍເປັນກໍາລັງໃຈໃຫ້ຫລາຍ   ເຊິ່ງຕົນເອງກໍສັນຢາວ່າ ຈະເຮັດໃຫ້ດີທີ່ສຸດ   ເພື່ອເຮັດຊາວໂລກຮັບຮູ້ຄວາມເປັນລາວຜ່ານການສະແດງຕ່າງໆ  ເຖິງວ່າສຸດທ້າຍ  ແລ້ວຜົນອອກມາເປັນແນວໃດນັ້ນກໍຕ້ອງມາຕິດຕາມຊົມເຊຍ  ໄປພ້ອມກັນ ໃນເດືອນກໍລະກົດທີ່ຈະມາເຖິງນີ້.ສາມາດຕິດຕາມການເຄື່ອນໄຫວໄດ້
ນບົດກ່ອນຜູ້ຂຽນໄດ້ນຳສະເໜີໃນຄໍລຳແລ້ວ ກ່ຽວກັບຄວາມເປັນມາຂອງບຸນບັ້ງໄຟ ຫລື ບຸນເດືອນ 6; ມາໃນບົດນີ້ ຂໍນຳເອົາວິທີ ຫລື ພິທີກຳຕ່າງໆໃນປາງບຸນໃຫຍ່ ນີ້ມານຳສະເໜີ້ຊຶ່ງນັບແຕ່ສະໄໝບູຮານພໍຕົກມາເດືອນ 6 ລາວ ເປັນໄລຍະຕົ້ນຝົນ ປະຊາຊົນລາວບັນດາເຜົ່າ ໂດຍສະເພາະຊາວໄຮ່ຊາວນາ ກະກຽມລົງໄຮ່ລົງນາເພື່ອທຳການຜະລິດໃຫ້ຖືກຕາມລະດູການ ແລະ ຕາມປະເພນີທີ່ສືບທອດກັນມາ ຈະໄດ້ມີບຸນບັ້ງໄຟທີ່ຖືວ່າເປັນປາງບຸນໃຫຍ່ໜຶ່ງໃນຮີດສິບສອງຄອງສິບສີ່ຂອງປະເພນີລາວຈັດຂຶ້ນທຸກໆປີ ຫລັງບຸນປີໃໝ່ໂດຍເຊື່ອກັນວ່າເປັນພິທີກໍາຄອບໄຂວ່ເທວະດາຟ້າແຖນ ເພື່ອຂໍຝົນໃຫ້ຕົກຕາມລະດູການໃຫ້ພືດພັນ, ຜົນລະປູກຈະເລີນງອກງາມ. ຄຳວ່າ “ບຸນຟັ້ງໄຟ” ໝາຍເຖິງບັ້ງ ຫລື ກະບອກ ທີ່ເຮັດດ້ວຍໝື້ຕອກໃຫ້ແໜ້ນເປັນບັ້ງຈະມີຊື່ແຕກຕ່າງ ເຊັ່ນ: ບັ້ງໄຟໂບດ, ມ້າ, ຈິນາຍ, ອື່, ຕະໄລ, ພຸ, ດອກໄມ້ໝື່ນແສນ ໂດຍກຳນົດເຮັດໃນເດືອນຂຶ້ນ ຫລື ແຮມ ກໍໄດ້ຕາມຄວາມສະດວກ, ແຕ່ສ່ວນຫລາຍນິຍົມກັນໃນເດືອນຫົກ ຈ່ຶງໃສ່ ຊື່ວ່າບຸນເດືອນຫົກ ຫລື ບຸນບັ້ງໄຟ.
ການເຮັດບັ້ງໄຟເລີ່ມຈາກການຫາໄມ້ໄຜ່ ຫລື ລຳຕານມາລົນໄຟ, ລຸປ້ອງ, ຕາກໃຫ້ແຫ້ງຕອກດ້ວຍໝື້ໃຫ້ເຕັມແໜ້ນ ເຊິ່ງການເຮັດບຸນບັ້ງໄຟຕ້ອງມີຊ່າງຜູ້ຊໍານິຊໍານານມາກໍາກັບ ຖ້າບໍ່ດັ່ງນັ້ນບັ້ງໄຟຈະແຕກຊຸ ຫລື ບໍ່ໄໝ້ອາດເກີດອັນຕະລາຍໄດ້. ກ່ອນວັນເຮັດບຸນຈະປຸກຕູບ, ຜາມແລ້ວນິມົນພະ ແລະ ເຊີນຊວນພ່ີນ້ອງບ້ານໃກ້ຄຽງໃຫ້ມາເຮັດບຸນຂໍຄ້ອງກອງ ແລະ ບັນດານັກຟ້ອນ, ມີການຕ້ອນຮັບພະລວມໄປເຖິງຍາດພີ່ນ້ອງບ້ານອື່ນ ໂດຍນາຍບ້ານຈະແບ່ງເປັນກັນສາມ ຫລື ສີ່ເຮືອນຕ້ອນຮັບລ້ຽງດູຄ້າຍຄືກັບບຸນພະເຫວດ. ສຳລັບພິທີກຳໃນບຸນບັ້ງໄຟນັ້ນຕອນເຊົ້າ ແມ່ນມີການຖວາຍຈັງຫັນໃຫ້ແກ່ພະສົງແລ້ວນຳບັ້ງໄຟໄປຈູດ ທີ່ຄ້າງທີ່ຈັດໄວ້ໃນລະຫວ່າງພະສັນຈັງຫັນ, ຊ່າງບັ້ງໄຟນຳບັ້ງ ໄຟມາແຫ່ເພື່ອໃຫ້ຄົນມາເບິ່ງອີກ, ຖ້າວ່າບັ້ງໄຟໃດຂຶ້ນເຈົ້າຂອງ ແລະ ຍາດໂຍມກໍຈະດີໃຈ ແລ້ວຫາມນາຍຊ່າງໄປລົງນ້ຳ ແຕ່ຖ້າບໍ່ຂຶ້ນກໍເອົານາຍຊ່າງເອົາລົງຕົມ
ພ້ອມນີ້ຍັງມີການບວດນາກ ແລະ ເຖລາພິເສກຫົດນ້ຳພະສູດມົນແລ້ວສັນເພນ, ແຫ່ນາກສູ່ຂວັນນາກ, ພະທີ່ນິມົນມາເປັນພະຫັດຖະບາດທຸກອົງ, ສ່ວນກາງຄືນເຈົ້າສັດທາມີໝອນລວມໄປເຖິງວັດຖຸປັດໄຈທອດໃຫ້, ບ່າຍສາມໂມງຈະຕີກອງແຫ່ບັ້ງໄຟຮອບຫໍແຈກ ແລະ ສິມເຊິ່ງມີມວນຊົນມາເບິ່ງຢ່າງຄັບຄາໜ້າແໜ້ນ, ມີການຟ້ອນລໍາສະແດງທ່າທາງສຸພາບຮຽບຮ້ອຍ ແລະ ຕະຫລົກເຮຮາຕ່າງໆ, ທັງແຕ່ງເປັນເຈົ້ານາຍກໍມີ, ແຕ່ງເປັນຜູ້ຍິງຟ້ອນລຳຕ່າງໆ, ແຕ່ງເປັນຍັກເປັນໂຂນ, ຕຶກແຫ, ຫາປາ, ຂາຍປາ, ອ່ານໜັງສືພິມ ແລະ ເຊີ້ງ. ພໍຮອດເວລາກໍເອົາບັ້ງໄຟໄປຄ້າງ, ບັນດານາຍຊ່າງບັ້ງໄຟກໍມີການຕີມວຍຫລິ້ນທ່າຕ່າງໆເພື່ອໃຫ້ຄົນເບິ່ງ. ແຕ່ປັດຈຸບັນນີ້ ປະເພນີທັງໝົດກໍຫາເບິ່ງໄດ້ຍາກແລ້ວອີງຕາມການປ່ຽນແປງແຕ່ລະຍຸກແຕ່ລະສະ ໄໝ, ບາງຢ່າງເພິ່ນກໍບໍ່ໄດ້ປະຕິບັດແລ້ວ ໂດຍອີງໃສ່ຄວາມສະດວກຂອງບ້ານນັ້ນໆຈະມີພຽງການໄຫວ້, ຈູດບັ້ງໄຟ ແລະ ຄົບງັນທໍາມະດາເທົ່ານັ້ນ. ປະເພນີບຸນບັ້ງໄຟນີ້ ນອກຈາກເປັນການຂໍນໍ້າຂໍຟ້າໃຫ້ຝົນຕົກຕາມລະດູການແລ້ວຍັງເປັນການສ້າງຄວາມສາມັກຄີຂອງບັນດາບ້ານ ທີ່ຢູ່ໃກ້ຄຽງມາພົບປະ, ຮ່ວມມ່ວນຊື່ນນໍາກັນອີກດ້ວຍ
ນບົດຜ່ານມາ ຄໍລຳຊີວິດ ແລະ ກົດໝາຍ ໄດ້ນຳສະເໜີຫລາຍຫົວຂໍ້ກ່ຽວກັບວຽກງານຢູ່ປະເທດເຮົາ, ມາພົບກັນໃນມື້ນີ້ກໍຍັງສືບຕໍ່ນຳສະເໜີກ່ຽວກັບກົດໝາຍວ່າດ້ວຍຮູບເງົາ ສະບັບສ້າງໃໝ່ປີ 2019 ໂດຍຍົກເອົາການດຳເນີນທຸລະກິດກ່ຽວກັບຮູບເງົາ ຊຶ່ງໃນມາດຕາ 39 ຂອງ ກົດ ໝາຍໄດ້ກຳນົດໄວ້ວ່າ: ທຸລະກິດກ່ຽວກັບຮູບເງົາ ແບ່ງອອກເປັນ 4 ປະເພດຄື: 1. ການສ້າງຮູບເງົາ; 2,ການສົ່ງອອກ-ນໍາເຂົ້າຜະລິດຕະພັນຮູບເງົາ; 3. ການຈໍາໜ່າຍຜະ ລິດຕະພັນຮູບເງົາ; 4. ການສາຍບໍລິ ການຮູບເງົາ. ການສ້າງຮູບເງົາ ແມ່ນຂະບວນການນໍາເອົາ ບົດເລື່ອງ, ບົດຮູບ ເງົາ, ບົດຖ່າຍທໍາມາຜະລິດເປັນຮູບເງົາດ້ວຍວິທີການ, ຂັ້ນຕອນຕ່າງໆ ແຕ່ໄລຍະກະກຽມ ຈົນຮອດໄລຍະຜະລິດທີ່ສົມບູນ ຕາມເຕັກນິກວິຊາການກ່ຽວກັບການສ້າງຮູບເງົາເພື່ອເຜີຍແຜ່, ຈໍາໜ່າຍ ແລະ ສາຍບໍລິການ. ການສົ່ງອອກ-ນໍາເຂົ້າ ຜະລິດຕະພັນຮູບເງົາແມ່ນການບໍລິການໃນການສົ່ງອອກ-ນໍາເຂົ້າ ຜະລິດຕະພັນ ກ່ຽວກັບຮູບເງົາເພື່ອເຜີຍແຜ່, ຈໍາໜ່າຍ, ສາຍບໍລິການເພື່ອຈຸດປະສົງອື່ນທີ່ບໍ່ຂັດກັບກົດໝາຍ.
ການຈໍາໜ່າຍຜະລິດຕະພັນຮູບເງົາແມ່ນການນໍາເອົາຜະລິດຕະພັນຮູບເງົາ ທີ່ໄດ້ຮັບລິຂະສິດຈາກເຈົ້າຂອງຮູບເງົາ ແລະ ໄດ້ຮັບອະນຸຍາດຈາກພາກສ່ວນກ່ຽວຂ້ອງມາຈໍາໜ່າຍ, ຂາຍ ຫລື ແຈກຢາຍ. ການສາຍບໍລິການຮູບເງົາ ແມ່ນການນໍາເອົາຜະລິດຕະພັນຮູບເງົາ ທີ່ໄດ້ຮັບລິຂະສິດຈາກ ເຈົ້າຂອງຮູບເງົາ ແລະ ໄດ້ຮັບອະນຸຍາດຈາກພາກສ່ວນກ່ຽວຂ້ອງມາສາຍບໍລິການໃນໂຮງຮູບເງົາ, ສາຍເຄື່ອນທີ່ ແລະ ອື່ນໆ. ສຳລັບເງື່ອນໄຂຜູ້ດໍາເນີນທຸລະກິດກ່ຽວກັບຮູບເງົາ ໃນກົດໝາຍໄດ້ກຳນົດໄວ້ດັ່ງນີ້:1. ມີບົດວິພາກ ເສດຖະກິດ-ເຕັກນິກ; 2. ມີທຶນ, ທີ່ຕັ້ງ ສໍານັກງານ, ພາຫະນະ, ອຸປະກອນເຕັກນິກ; 3. ມີກົດລະບຽບພາຍໃນຂອງບໍລິສັດ ທີ່ບໍ່ຂັດກັບກົດໝາຍ; 4,ມີບຸກຄະລາກອນທີ່ມີຄວາມຮູ້ສະເພາະດ້ານ.  ບຸກຄົນ, ນິຕິບຸກຄົນ ຫລື ການຈັດຕັ້ງທັງພາຍໃນ ແລະ ຕ່າງປະເທດ ທີ່ມີຈຸດປະສົງດໍາເນີນທຸລະກິດກ່ຽວກັບຮູບເງົາຕ້ອງຂໍອະນຸຍາດທາງດ້ານວິຊາການຂະ ແໜງການຖະແຫລງຂ່າວ, ວັດທະນະທໍາ ແລະ ທ່ອງທ່ຽວ ແລະ ຂໍຈົດທະບຽນວິສາຫະກິດນໍາຂະແໜງການທີ່ກ່ຽວຂ້ອງ ຕາມທີ່ໄດ້ກໍານົດໄວ້ໃນກົດໝາຍວ່າດ້ວຍວິສາຫະກິດ ແລະ ກົດໝາຍວ່າດ້ວຍການສົ່ງເສີມການລົງທຶນ.ຈາກນັ້ນຂະແໜງການຖະແຫລງຂ່າວ, ວັດທະນະທໍາ ແລະ ທ່ອງທ່ຽວ ຕ້ອງພິຈາລະນາທາງດ້ານວິຊາການ ຕາມເວລາທີ່ໄດ້ກໍານົດໄວ້ໃນກົດໝາຍທີ່ກ່ຽວຂ້ອງນັບແຕ່ວັນໄດ້ຮັບຄໍາຮ້ອງເປັນຕົ້ນໄປ. ຜູ້ດໍາເນີນທຸລະກິດກ່ຽວກັບຮູບເງົາ ມີສິດດັ່ງນີ້: 1. ໄດ້ຮັບການປົກປ້ອງລິຂະສິດ ແລະ ສິດຜົນປະໂຫຍດອັນຊອບທໍາອື່ນ ໃນການດໍາເນີນທຸລະກິດ ກ່ຽວກັບຮູບເງົາຕາມກົດໝາຍ; 2. ຮ້ອງທຸກຕໍ່ອົງການທີ່ກ່ຽວຂ້ອງໃນກໍລະນີທີ່ເຫັນວ່າຕົນເອງບໍ່ໄດ້ຮັບຄວາມຍຸຕິທໍາໃນການດໍາເນີນທຸລະກິດ; 3. ນໍາໃຊ້ສິດອື່ນຕາມທີ່ໄດ້ກໍານົດໄວ້ໃນກົດໝາຍ. ຜູ້ດໍາເນີນທຸລະກິດກ່ຽວກັບຮູບເງົາມີພັນທະດັ່ງນີ້: 1. ເຄົາລົບ ແລະ ປະຕິບັດຕາມກົດໝາຍ; 2. ປົກປັກຮັກສາວັດທະນະທໍາອັນດີງາມຂອງຊາດ, ຂອງເຜົ່າ; 3. ສ້າງ ແລະ ພັດທະນາສີມືແຮງງານ, ຍົກລະດັບວິຊາສະເພາະ ແລະ ຖ່າຍທອດເຕັກໂນ ໂລຊີ; 4. ມອບຕົ້ນສະບັບຜະລິດຕະພັນຮູບເງົາຂອງຕົນ ໃຫ້ຂະແໜງການຖະແຫລງຂ່າວ, ວັດທະນະທໍາ ແລະ ທ່ອງທ່ຽວ ພາຍຫລັງຜະລິດຮູບເງົາ ແລະ ສາຍບໍລິການແລ້ວສິບສອງເດືອນ;  5. ເສຍພາສີ, ອາກອນ, ຄ່າທໍານຽມ ແລະ ຄ່າບໍລິການຢ່າງຄົບຖ້ວນ ແລະ ທັນເວລາຕາມກົດໝາຍ ແລະ ລະບຽບການ;  6. ໃຫ້ການຮ່ວມມື ແລະ ປະສານງານກັບອົງການປົກຄອງທ້ອງຖິ່ນ ໃນການເຄື່ອນໄຫວທຸລະກິດກ່ຽວກັບຮູບເງົາ;  7. ປະຕິບັດພັນທະອື່ນຕາມທີ່ໄດ້ກໍານົດໄວ້ໃນກົດໝາຍ
ປັດຈຸບັນເລີ່ມກ້າວເຂົາສູ່ລະດູຝົນແລ້ວ ແລະ ຫລາຍທ້ອງຖິ່ນໃນຂອບເຂດທົ່ວປະເທດ ເລີ່ມມີຝົນຕົກລົງມາແລ້ວ. ຂະນະທີ່ບາງແຂວງ, ເມືອງ ແລະ ບ້ານກໍໄດ້ຮັບຜົນກະທົບຈາກຝົນຕົກໜັກ ແລະ ພາຍຸພັດຜ່ານອັນໄດ້ເຮັດໃຫ້ພື້ນຖານໂຄງລ່າງ ລວມ, ເຮືອນຊານບ້ານຊ່ອງເປ່ເພເສຍຫາຍຫລາຍພໍສົມຄວນ. ແນວໃດກໍຕາມ ໃນລະດູຝົນນີ້ສິ່ງທີ່ເຮົາຕ້ອງລະມັດລະວັງນອກຈາກພາຍຸລົມແຮງແລ້ວ ສິ່ງທີ່ຄວນເອົາໃຈໃສ່ເປັນເຈົ້າສ້າງຂະບວນການທຳລາຍແຫລ່ງແພ່ພັນຍຸງລາຍ ໂດຍສະເພາະບ່ອນທີ່ມີນ້ຳຂັງເປັນປະຈຳ ຕິດພັນກັບການຖາງຫຍ້າອ້ອມແອ້ມສຳນັກງານ, ອົງການ ແລະ ເຮືອນ ຊານບ້ານຊ່ອງ ເພື່ອບໍ່ໃຫ້ສະພາບແວດລ້ອມຮົກເຮື້ອ. 
ໃນການສ້າງຂະບວນການທຳລາຍແຫລ່ງແພ່ພັນຍຸງລາຍນັ້ນ ຫລາຍທ້ອງຖິ່ນໄດ້ເລີມຈັດຕັ້ງປະຕິບັດແລ້ວ. ດັ່ງເມື່ອບໍ່ດົນມານີ້, ພະແນກ ສາສາທາລະນະສຸກ ແຂວງສະຫວັນນະເຂດ ໄດ້ເປີດຂະບວນການອະນາໄມພາຊະນະທີ່ບັນຈຸນໍ້າ ແລະ ກໍາຈັດໜອນນໍ້າຍຸງລາຍຢູ່ບ້ານອຸດົມວິໄລ ນະຄອນໄກສອນ ພົມວິຫານ ໂດຍການເຂົ້າຮ່ວມຂອງທ່ານນາງ ຫລິງ ທອງແສງຕາວັນ ຮອງເຈົ້າແຂວງສະຫວັນນະເຂດ, ທ່ານ ດຣ ຕຽງຄໍາ ປ້ອງວົງສາ ຮອງຫົວໜ້າພະແນກ ສາທາລະນະສຸກແຂວງ ພ້ອມດ້ວຍຂະແໜງການທີ່ກ່ຽວຂ້ອງ, ນັກສຶກສາແພດ, ນັກຮຽນຈາກໂຮງຮຽນ ມສ ອຸດົມວິໄລ ແລະ ປະຊາຊົນພາຍໃນບ້ານອຸດົມວິໄລ ເຂົ້າຮ່ວມຢ່າງພ້ອມພຽງ. ໂອກາດນີ້, ທ່ານ ດຣ ຕຽງຄໍາ ປ້ອງວົງສາ ກ່າວວ່າ: ແຂວງສະຫວັນນະເຂດ ເປັນໜຶ່ງທີ່ໃຫຍ່ ແລະ ໃນໄລຍະຜ່ານມາໄດ້ປະຊາຊົນຈຳນວນໜຶ່ງໄດ້ເຈັບເປັນ ແລະ ເສຍຊີວິດຈາກພະຍາດໄຂ້ເລືອດອອກ. ຂະນະທີ່ ພັກ-ລັດ ໄດ້ເອົາໃຈໃສ່ ປຸກລະດົມຊຸມຊົນ, ອົງການຈັດຕັ້ງທຸກພາກສ່ວນເຂົ້າຮ່ວມໃນທຸກຂະບວນການຕ້ານ ແລະ ຄວບຄຸມພະຍາດໄຂ້ຍຸງລາຍຢ່າງແຂງແຮງ ອັນເຮັດໃຫ້ຕົວເລກຂອງການເຈັບເປັນໃນປີຜ່ານມາມີຈຳນວນບໍ່ຫລາຍເມື່ອທຽບໃສ່ປີທີ່ມີການລະບາດ. ແນວໃດກໍຕາມມາຮອດວັນທີ 30 ເມສາ 2024 ມີກໍ ລະນີຕິດເຊື້ອໄຂ້ຍຸງລາຍ 151 ກໍລະນີ ໃນ 97 ບ້ານ. ໃນນີ້, ນະຄອນໄກສອນ 14 ບ້ານ, ອຸທຸມພອນ 22 ບ້ານ, ອາດສະພັງທອງ 12 ບ້ານ, ພີນ 04 ບ້ານ, ສອງຄອນ 08 ບ້ານ, ຈຳພອນ, ຊົນບູລີ ແລະ ອາດສະພອນເມືອງລະ 07 ບ້ານ, ທ່າປາງທອງ ແລະ ພະລານໄຊ ເມືອງລະ 06 ບ້ານ, ໄຊພູທອງ 03 ບ້ານ ແລະ ໄຊບູລີ 01 ບ້ານ. ສະນັ້ນ, ເພື່ອເພີ່ມທະວີເອົາໃຈໃສ່ປະຕິບັດມາດຕະການເຝົ້າລະວັງ, ຄວບຄຸມ ແລະ ສະກັດກັ້ນການແພ່ລະບາດພະຍາດໄຂ້ຍຸງລາຍໃນ ປີ 2024 ນີ້, ພວກເຮົາທຸກຄົນຕ້ອງເປັນເຈົ້າການໃນການຈັດຕັ້ງປະຕິບັດຂະບວນການຢ່າງກວ້າງຂວາງ, ແຂງແຮງ ແລະ ປະຕິບັດຢ່າງຕໍ່ເນື່ອງໂດຍນໍາໃຊ້ຫລັກການ 5 ປ ທີ່ທາງກະຊວງສາທາລະນະສຸກວາງອອກ.
ບໍລິສັດ​ ລາວນິວຕຣ້າ​ ແມ່ນ​ນໍາເຂົ້າຜະລິດຕະພັນເພື່ອສຸຂະ​ພາບ​ເພື່ອສົ່ງເສີມໃຫ້ຄົນໃນສັງຄົມ​ ເລືອກກິນອາຫານໃຫ້ເປັນຢາ​ໂດຍ​ຈະເນັ້ນໃຫ້ຄົນມີສຸຂະພາບດີ​ ເຊິ່ງ​ສາມາດສ້າງວຽກເຮັດງານທໍາ​ ແລະ ​ສ້າງລາຍໄດ້​ໃຫ້ແກ່ຕົວແທນ​ຍ່ອຍ​ ເຊິ່ງບາງຄົນແມ່ນຖືເອົາອາ​ຊີບການຂາຍຜະລິດ ຕະພັນຂອງ​ບໍລິສັດເປັນອາຊີບຫລັກ,​ ບາງຄົນກໍເຮັດເປັນອາຊີບເສີມຫລັງຈາກ​ເລີກວຽກ​ ເຊ່ິງລາຍໄດ້ຂອງຜູ້ທ່ີຂາຍຜະລິດຕະພັນ​ ແມ່ນອີງຕາມ​ການຂາຍຂອງແຕ່ລະຄົນ​ ໄດ້ຂາຍ​ຫລາຍກໍມີລາຍຮັບຫລາຍ.​
ທ່ານ​ ນາງ​ ແພງສີ​ ພົມມະວັນ​ ຜູ້ອໍານວຍການ​ ບໍລິສັດ​ ລາວນິວ​ຕຣ້າ​ ເຊິ່ງເປັນບໍລິສັດທີ່ນໍາເຂົ້າຜະ​ລິດຕະພັນເພື່ອສຸຂະພາບ​ ຈາກບໍລິສັດ​ ສະຫຍາມນິວຕຣ້າປະເທດໄທ​ທີ່ສະກັດຈາກທໍາມະຊາດ​ເຊັ່ນ:​ສະກັດຈາກໝາກມັງຄຸດ,​ ໝາກພິລາ,​ ໝາກໄມ້ຕະກູນເບີລີ​ແລະ​ໝາກໄມ້​ອື່ນໆ​ ເຊິ່ງຜະລິດຕະພັນທີ່ນໍາເຂົ້າ​ແມ່ນນໍ້າໝາກໄມ້ເພື່ອສຸຂະພາບມີ:​ ຊຸບເປີ​ເຮັດບີ​ ເປັນຜະລິດຕະພັນທ່ີ​ເພີ່ມການເຮັດວຽກຂອງຫົວໃຈ,​ຊຸບເປີໂຟແຣກ​ເປັນຜະລິດຕະພັນທ່ີ​ຊ່ວຍຫລຸດຜ່ອນຄວາມຮຸນແຮງຂອງ​ພະຍາດເບົາຫວານ​ແລະ​ຊ່ວຍເພີ່ມ​ພູມຄຸ້ມກັນ​ຕ້ານໄວຣັສ,​ໂກລເຈັນ​ ເປັນຜະລິດຕະພັນບໍາລຸງສຸຂະພາບ​ ຕ້ານອະນຸມູນອິດສະ​ຫລະ ​ແລະ​ ຍັງ​ ມີຜະລິດຕະພັນເພື່ອສຸຂະພາບອື່ນໆອີກທີ່ມີຜົນວິໄຈຮັບຮອງ.​ ພ້ອມນີ້,​ ຜະລິດຕະພັນຂອງບໍລິສັດ​ ຍັງເປັນ​ທາງເລືອກໃຫ້ຄົນທີ່ມີສຸຂະພາບ​ ແລະ​ ມີເງື່ອນໄຂຄວບຄູ່ໄປກັບ​ການເລືອກອາຫານການກິນທີ່ມີປະ​ໂຫຍດ​ຕໍ່ຮ່າງກາຍ.​ ບໍລິສັດລາວນິວຕຣ້າ​ໄດ້ສ້າງຕັ້ງ​ຂຶ້ນໃນປີ​2018 ​ເພື່ອນໍາຜະລິດຕະ​ພັນເພື່ອສຸຂະພາບເຂົ້າມາຂາຍ​ ແລະ​ ໃຫ້ຄໍາປຶກສາດ້ານສຸຂະພາບ​ ແລະ​ ດ້ານການກິນອາຫານໃຫ້ເປັນຢາ​ເພື່ອເປັນທາງເລືອກໃຫ້ຄົນໃນສັງຄົມ.​ ພ້ອມນີ້,​ ທາງບໍລິສັດຍັງໄດ້ມີໂຄງການ​“ມີເຮົາ​ບໍ່ມີເບົາຫວານ”​ ເຊ່ິງເປັນໂຄງການທ່ີໃຫ້ຄໍາແນະນໍາ​ການກິນອາຫານໃຫ້ເປັນຢາ​ແກ່ຜູ້ທີເປັນພະຍາດເບົາຫວານ.​​​
ທ່ານ ຄຳຫລ້າ ດວງມະນີຈັນ ຜູ້ຊ່ວຍ ທີຊີ ພັດທະນາຟາມ ການກະເສດຄົບວົງຈອນໃຫ້ຮູ້ວ່າ: ການເຄື່ອນໄຫວແຈກອາຫານ ແລະ ນ້ຳໃຫ້ແກ່ສັງຄົມ ແມ່ນເປັນກິດຈະກຳໜຶ່ງທີ່ທາງ ທີຊີ ພັດທະນາຟາມ ຂອງພວກເຮົາ ໄດ້ຈັດຕັ້ງມາໂດຍຕະຫລອດ ເຊິ່ງການແຈກອາຫານ ແລະ ນ້ຳດັ່ງກ່າວ ໂດຍສ່ວນໃຫຍ່ແມ່ນໄດ້ແຈກໃຫ້ໂຮງໝໍ, ຄ້າຍຄຸມຂັງ, ໂຮງຮຽນ, ວັດວາອາຮາມ ແລະ ເນື່ອງໃນໂອກາດວັນກຳມະກຳກອນ 1 ພຶດສະພາ ກໍໄດ້ເຄື່ອນໄຫວແຈກອາຫານ ແລະ ນ້ຳໃຫ້ແກ່ໂຮງໝໍມິດຕະພາບ (150 ຕຽງ) ເພື່ອໃຫ້ຍາດພີ່ນ້ອງຄົນເຈັບ ແລະ ແພດໝໍໄດ້ກິນທ່າມກາງສະພາບອາກາດຮ້ອນອົບເອົ້າ ໂດຍອາຫານທີ່ມາແຈກຄັ້ງນ້ີມີເຂົ້າປຽກເຂົ້າ, ເຂົ້າປຽກເສັ້ນ ແລະ ນ້ຳ ເພື່ອບັນເທົາຄວາມຮ້ອນໃຫ້ແກ່ຍາດພີ່ນ້ອງຄົນເຈັບ. ຂະນະທີ່ການແຈກອາຫານຄັ້ງນີ້ກໍແມ່ນເທື່ອທີ 3 ໃນປີນີ້ສະເພາະຢູ່ໂຮງໝໍ 150 ຕຽງ.
ແນວໃດກໍດີ ກ່ອນວັນທີ 1 ພຶດສະນາ ຫລື ນັບແຕ່ປີ 2024 ເປັນຕົ້ນມາ ທາງ ທີຊີ ພັດທະນາຟາມ ກໍໄດ້ເຄື່ອນແຈກອາຫານໃຫ້ແກ່ຄ້າຍຄຸມຂັງສົມສະຫງ່າ, ວັດຕ່າງໆ ແລະ ບັນດາໂຮງຮຽນທີ່ຂາດອຸປະກອນການສຶກສາ. ໃນນັ້ນ, ກໍໄດ້ມີການແຈກເຄື່ອງອຸປະໂພກບໍລິໂພກເຊັ່ນວ່າ: ເຂົ້າ, ໝີ່, ປ໋ອງປາເຫລົ່ານີ້ເປັນຕົ້ນ ແລະ ໃນຕໍ່ໜ້າກໍຈະສືບຕໍ່ເຄື່ອນໄຫວຊ່ວຍເຫລືອສັງຄົມຕາມທ່າແຮງຂອງ ທີຊີ ພັດທະນາຟາມຂອງພວກເຮົາ. ທ່ານ ຄຳຫລ້າ ດວງມະນີຈັນ ກ່າວຕື່ມວ່າ: ສຳລັບກິດຈະກຳຂອງທີຊີພັດທະນາຟາມ ການກະເສດຄົບວົງຈອນ ຫລັກໆແມ່ນການສົ່ງເສີມກະສິກອນຜະລິດເຂົ້າປອດສານພິດ ແລະ ເກັບຊື້ ເພື່ອມາເຂົ້າໂຮງສີແລ້ວຈຳໜ່າຍສູ່ສັງຄົມ ໂດຍມີວາງຂາຍຢູ່ບັນດາຮ້ານສະດວກຊື້. ນອກຈາກນີ້, ຍັງໄດ້ລ້ຽງງົວພັນ-ງົວພື້ນເມືອງຂອງລາວເຮົາ ລວມກວ່າ 200 ໂຕ. ຂະນະທີ່ປັດຈຸບັນກຳເລັ່ງກໍ່ສ້າງຟາມໄກ່ ແລະ ຈະນຳເອົາໄກ່ມາລ້ຽງຕື່ມໃນໄວໆນີ້. ນອກຈາກນີ້, ຍັງມີການຈຳໜ່າຍເຄື່ອງການກະເສດອື່ນໆຕື່ມອີກ. ຢ່າງໃດກໍດີນອກຈາກເຄື່ອນໄຫວຊ່ວຍເຫລືອສັງຄົມທີ່ມີມາຕະຫລອດແລ້ວ, ທີຊີ ພັດທະນາຟາມ ການກະເສດຄົບວົງຈອນ ຍັງໄດ້ເປັນສ່ວນໜຶ່ງໃນການສ້າງວຽກເຮັດງານທຳໃຫ້ແກ່ປະຊາຊົນ ໂດຍສະເພາະຜູ້ຜະລິດເຂົ້າ, ຜູ້ມາວຽກຢູ່ ທີຊີ ພັດທະນາຟາມ ມີລາຍຮັບມາແກ້ໄຂຄວາມທຸກຍາກຂອງເຂົາເຈົ້າອີກດ້ວຍ. ທີຊີ ພັດທະນາຟາມການກະເສດ ຄົບວົງຈອນ ຕັ້ງຢູ່ບ້ານຫົວນາທົ່ງ ເມືອງປາກງື່ມ (ເຂດຫລັກ 40).
ຄໍ​ລໍາ​ສົ່ງ​ເສີມ​ທຸລະ​ກິດ​ສະບັບນປ່ຽນບັນຍາກາດ​ຈາກຮ້ານອາຫານ ມາ​ເປັນ​ຮ້ານ​ເຂົ້າໜົມ​ແຊບ​​ເຊິ່ງມີຊື່​ສຽງອີກ​ຮ້ານໜ່ຶງ​ໃນ​ນະຄອນ​ຫລ​ວງວຽງຈັນ ທີ່ຫລາຍ​ຄົນ​ຕ້ອງ​​​ຮູ້ຈັກ​ ເປັນ​ຂາ​ປະ​ຈໍາຢູ່​ແລ້ວ​​ເພາະຮ້ານປັງ​​ປີ້ງ​ສີ​ຫອມ​ ​ເປັນ​ອີກ​ຮ້ານໜຶ່ງທີ່​ໄດ້​ຮັບ​ຄວາມ​ນິຍົມ​ຊົມ​ຊອບ​ຂອງ​ຊາວນະຄອນຫລວງ​ວຽງຈັນ​​ ແລະ ​ຕ່າງ​ແຂວງ​​ ເນ່ືອງ​ຈາກ​ວ່າ​ປັດຈຸບັນມີບໍ​ລິການ​ສົ່ງ​ຕ່າງ​ແຂວງ​​ສະ​ນັ້ນ,​ຈຶ່ງເຮັດ​ໃຫ້​ຮ້ານຂະໜົມດັ່ງກ່າວນັບມື້ເປັນ​ທີ່​ຮູ້​ຈັກ​ຫລາຍ​ຂຶ້ນດ້ວຍຄວາມ​​ແຊບ​ທີ່​ມີເອກະລັກ​ສະເພາະ​​ ​ແລະ​ ມີຫລາຍເມ​ນູ​ໃຫ້​ເລືອກ​​ຈຶ່ງເຮັດໃຫ້​ຮ້ານປັງ​ປີ້ງ​ສີ​ຫອມຄອງໃຈ​ລູກ​ຄ້າຍາວນານ.
ນາງ​ ວາດ​ສະໜາ​​ ເຫງົ້າ​ວົ​ງສາ​​ ເຈົ້າ​ຂອງ​ຮ້ານ​ປັງ​ປີ້ງ​ສີ​ຫອງ​​ເວົ້າສູ່​​ຟັງ​ວ່າ:​ ຈຸດ​ເລີ່​ມຕົ້ນ​ຂອງ​ອາຊີບນີ້ແມ່ນ​ຄວາມ​ມັກ​ກິນ​ເຂົ້າໜົມຢູ່ແລ້ວ​ ຈຶ່ງ​ຢາກ​ເປີດ​ຮ້ານ​ເຂົ້າ​ໜົມ​ເປັນ​ຂອງ​​ໂຕ​ເອງ​ ​ແຕ່ຍັງຄິດບໍ່​ໄດ້ວ່າຈະເຮັດ​​ຫຍັງ​ຈຶ່ງຕັດສິນໃຈເຮັດສອງຢ່າງຄື​ ຕອນ​ເຊົ້າ​ເປີດ​ຮ້ານ​ຂາຍ​ເຝີ,​ ຕອນ ​ແລງ​ເປີດ​ຮ້ານ​ເຂົ້າໜົມ​​ແຕ່​ປີ ​2020 ​​ເປັນ​ຕົ້ນ​ມາ​​ເຊິ່ງເລີ່​ມ​ເປີດ​ທໍາ​ອິດຜົນຕອບຮັບ​ດີ​ເກີນ​ຄາດມື້ໜຶ່ງຂາ​ຍ​ໄ​ດ້ 100-200​ ​ ​ແຕ່​ຂາຍ​ມາ​ໄດ້​ 4-5​​ ເດືອນ​ຍອດ​ຂາຍ​ກັບ​ຫລຸດ​ລົງ. ​ສະນັ້ນ,​ ເພື່ອ​ສ້າງ​ຄວາມ​ແປກ​ໃໝ່ໃຫ້ລູກ​ຄ້າ​ຈຶ່ງ​ໄດ້​ໄປ​ຮຽນ​ເຮັດ​ເຂົ້າໜົມ​ ປະ​ເພດ​ເບ​ເກີ​ລີ້​ຈາກ​ປະ​ເທດ​ເພື່ອນ​ບ້ານ​ ​ແລ້ວ​ນໍາ​ມາ​ປັບ​ໃຊ້​ຈົນ​ເປັນ ​ຮ້ານ​ປັງ​ປິ້ງ​ໃນ​ປັດຈຸບັນ​​​ເຊິ່ງ​ໄດ້​ມີ​ກະ​ແສ​ຕອບ​ຮັບ​ດີ​ຫລາຍ​ ​ເນື່ອງຈາກ​ວ່າສິ່ງ​ທີ່​ເຮົາ​ເລືອກ​ເຮັດ​ແມ່ນ​ເປັນ​ເມ​ນູທີ່​ບ້ານ​ເຮົາ​ຍັງ​ບໍ່​ມີ​ຫລາຍ ​ຖ້າ​ມີ​​ກໍ່​ມີໜ້ອຍ​ເປັນ​ຕົ້ນ​:​​ ເຂົ້າໜົມບ້າ​ບີ່ນ​ທອງ​ມ້ວນ​ແມ່ນ​ໄດ້​ຂາຍ​ດີ​ຫລາຍ​ ຈົນ​ໄດ້​ຈໍາກັດ​ການ​ຊື້​ຄື​ຜູ້ໜຶ່ງຊື້​ໄດ້ 5​ ກ໋ອງ​​ເນື່ອງ​ຈາກ​ວ່າ​ຢາກ​ໃຫ້​ທຸກ​​ຄົນ​ທີ່​ມາ​ຊື້​ໄດ້​ກິນ​ນໍາ​ກັນ​​ໂດຍ​ການ​​ຂາຍ​ໃນ​ປັດ​ຈຸ​ບັນ​ນອກຈາກຂາຍຢູ່​ໜ້າຮ້ານ​ແລ້ວຍັງ​ສົ່ງ​ຕ່າງ​ແຂວງ​ມື້​ລະ​ 200-300​ ກ໋ອງ​​ຍ້ອນ​ຕິດ​ອົກ​​ຕິດ​ໃຈ​ໃນ​ລົດ​ຊາດ​ ໃນ​ແຕ່ລະ​ເມນູ ເນື່ອງ​ຈາກ​ວ່າຂ້າພະ​ເຈົ້າ​ ​ເປັນຄົນ​​ເຮັດ​ເອງ​ທຸກ​ຂັ້ນ​ຕອນການຜະລິດ​ ສ່ວນ​ພະນັກງານຈະເປັນຄົນ​ ​ໃສ່ສ່ວນ​ປະກອບ​ໃນ​ແຕ່ລະ​ເມ​ນູ​ ​ເພື່ອ​ໃຫ້​ເຂົ້າໜົມປັງໜ້າກິນ​ຫລາຍ​ຂຶ້ນ.​
ສໍາລັບ​ເມ​ນູຂອງ​ຮ້ານ​ມີເຂົ້າໜົມບ້າ​ບີ່​ນ​ທອງ​ມ້ວນ,​​ ເອວມ້ອນ,​ຄົວຊອງ,​ ຄອບ​ໂຟ້,​ ທິບ​ເບີ​ລີ,​​ ເອ​ແຄ,​​ ເຄັກ​ ຫລາກ​ຫລາຍໜ້າ​ໃຫ້​ເລືອກ​ຕາມ ​ຄວາມ​ມັກຂອງ​ລູກ​ຄ້າ​ ບອກໄດ້ເລີຍ​​ວ່າ​ເຂົ້າໜົມ​ແຕ່ລະ​ເມ​ນູ​ ແມ່ນ​ຖືກ​​ໃຈລູກ​ຄ້າ​ທັງພາຍໃນ​ ແລະ​ ຕ່າງ​ແຂວງ​ມາ​ເປັນເວລາຫລາຍປີ ​​ແລະ​ ຕົນເອງຄິດ​ວ່າຮ້ານ​ເຮົາ​ຈະ​ຍັງ​ຄົງ​ຢູ່ໃນໃຈ​ລູກ​ຄ້າຕະຫລອດໄປ.ນາງ​ວາດ​ສະໜາ​​ເວົ້າ​ຕື່ມ​ວ່າ:​​ ຫົວ​ໃຈສໍາຄັນ​ຂອງ​ການ​ເຮັດ​ອາຊີບ​ ນີ້​​ແມ່ນຄຸນ​ນະພາ​ບຂອງ​ຜະລິດ​ຕະ​ ພັນ​ບໍ່​ວ່າ​ຮ້ານ​ຈະ​ໄດ້​ຂາຍ​ດີ​ຫລາຍ​ ປານ​ໃດ​​ແຕ່​ຄຸນ​ນະພາ​ບ​ຍັງ​ບໍ່​ປ່ຽນ ຈຶ່ງ​ຈະ​ມັດ​ໃຈ​ລູກ​ຄ້າ​ໄດ້​​ແລະ​ນີ້ກໍ​ເປັນ​​ອີກ​ສາ​ເຫດໜຶ່ງທີ່​ຕົນ​ເອງ​ບໍ່ຂາຍ ​ ແຟນຊາຍ​ໃຫ້​ຄົນ​ອື່ນ​ເຖິງ​ວ່າ​​ຈະ​ມີຄົນມາ​ຖາມ​ຊື້​ຈໍານວນ​ຫລາຍກໍ່ຕາມ​​ ເພາະ​ຢ້ານ​ຫລາຍ​ຄົນ​ທີ່​ຊື້​ໄປແລ້ວ​ບໍ່​ສາມາດ​ຮັກສາ​ລົດຊາດ​ຂອງ​ຮ້ານ​ເຮົາ​ໄດ້ ກໍ​ຈະ​ເຮັດ​​ໃຫ້ລູກ​ຄ້າ​ຂາດ​ຄວາມ​ເຊື້ອໝັ້ນ​​ ແລະ​ ຮ້ານປັງປີ້ງ​​ ສີ​ຫອມ​ຕັ້ງ​ຢູ່​ບ້ານ ​ຫາຍໂສກ​ເມືອງ​​ ຈັນທະ​ບູລີ​​ ນະຄອນຫລວງວຽງຈັນ​ ຫລື​ ຖ້າ​ທ່ານໃດບໍຮູ້ກໍສາມາດ​ຕິດຕໍ່​ ໄດ້​ທີ​ເບີ​020​5557​5789.
ການປູກຝັງ-ລ້ຽງສັດ  ເປັນອີກໜຶ່ງອາຊີບທີ່ປະຊາຊົນລາວບັນດາເຜົ່າຍຶດຖືຫລາຍມາແຕ່ດົນນານ ເພື່ອລ້ຽງປາກລ້ຽງທ້ອງ ແລະ ສ້າງເສດຖະກິດຄອບຄົວໃຫ້ມີຢູ່ມີກິນເໝືອນກັບຄອບຄົວ ທ່ານ  ເກດສະພາ ຈັນທະສອນ ສະມາຊິກຊາວໜຸ່ມຂອງໜ່ວຍຮາກຖານຊາວໜຸ່ມພະແນກກະສິກຳ ແລະ ປ່າໄມ້ແຂວງຜົ້ງສາລີ, ພະນັກງານວິຊາການອາສາສະໝັກສັງກັດຂະແໜງລ້ຽງສັດ ແລະ ການປະມົງພະແນກກະສິກຳ ແລະ ປ່າໄມ້ແຂວງ ປັດຈຸບັນຢູ່ບ້ານໃໝ່ ເມືອງບູນເໜືອ, ແຂວງຜົ້ງສາລີ ກໍແມ່ນບຸກຄົນໜຶ່ງທີບຸກບືນປະຕິບັດໜ້າທ່ີວິຊາສະເພາະຂອງຕົນ ແລະ ການຈັດຕັ້ງປະຕິບັດຄຳຂວັນ 4 ບຸກ ແລ້ວ ຍັງເອົາໃຈໃນການພັດທະນາເສດຖະກິດຄອບຄົວຂອງຕົນເອງ ໂດຍການລ້ຽງປາ  ໂດຍອີງໃສ່ທ່າແຮງບົ່ມຊ້ອນຂອງທ້ອງຖິ່ນເພື່ອຄວາມເຂັ້ມແຂງໃຫ້ແກ່ຄອບຄົວຕາມແນວທາງຂອງພັກ ແລະ ນະໂຍບາຍຂອງລັດ.  ທ່ານ ເກດສະພາ ຈັນທະສອນ  ເຜີຍ ວ່າ: ແຕ່ກອນຄອບຄົວຂອງລາວ ເປັນຄອບຄົວໜື່ງໃນຄອບຄົວທີ່ທຸກ ຍາກ, ມີຈຳນວນພົນ 2 ຄົນ, ຍິງ 1 ຄົນ ອາຊີບຕົ້ນຕົ້ນຕໍແມ່ນພະນັກງານອາ ສາສະໝັກ ພະແນກກະສິກຳ ແລະ ປ່າໄມ້ແຂວງ ແລະ ເຮັດນາປູກເຂົ້າ ໂດຍອາໄສ ແຕ່ທຳມະຊາດ ບວກກັບ ເນື້ອທີ່ນາຍັງມີໜ້ອຍຜົນຜະລິດເຂົ້າ ປີໜຶ່ງ ໄດ້ພຽງ 270 ກິໂລກຣາມ ເຮັດນາມາຫລາຍປີແຕ່ເຂົ້າພັດບໍ່ພໍກຸ້ມກິນ ຈຶ່ງເຮັດໃຫ້ຄອບຄົວປະສົບກັບຄວາມຍຸ້ງຍາກຂາດເຂີນມາຕະຫລອດ.
ດັ່ງນັ້ນຈຶ່ງໄດ້ມີແນວຄິດຫັນປ່ຽນຈາກການເຮັດນາມາລ້ຽງປາ ໂດຍສິ່ງທີ່ຊຸກຍູ້ໃຫ້ຕົນເອງລ້ຽງປາ ກໍ່ຍ້ອນການນຳພະແນກກະສິກຳ ແລະ ປ່າໄມ້ ກໍ່ຄືຄະນະໜ່ວຍຮາກຖານຊາວໜຸ່ມພະແນກໄດ້ມີແບບແຜນສົ່ງເສີມການຜະລິດທາງດ້ານສະບຽງອາຫານ, ກຸ້ມຕົນເອງ, ເພິ່ງຕົນເອງ ແລະ ສ້າງຄວາມເຂັ້ມແຂງດ້ວຍຕົນເອງ, ຍ້ອນໄດ້ຮັບການເອ້ືອອຳນວຍຈາກຫລາຍພາກສ່ວນທ່ີມີການວາງແຜນ ແລະ ຈັດຕັ້ງປະຕິບັດເຊັ່ນ: ໄດ້ຮັບການເນະນຳຈາກວິຊາການຈາກພະແນກກະສິກກຳ ແລະ ປ່າໄມ້ບວກໃສ່ກັບຄວາມຮູ້ຂອງຕົນເອງທີ່ໄດ້ຮຽນຈົບຈາກດ້ານການລ້ຽງສັດມາກ່ອນ ແລະ ທາງດ້ານທະນາຄານນະໂຍບາຍໄດ້ສ້າງເງ່ືອນໄຂຫລາຍດ້ານໃນການສະໜອງທືນກູ້ຢືມໃຫ້ແກ່ການປູກ ແລະ ການລ້ຽງສັດປະເພດຕ່າງໆ, ພ້ອມນີ້ຄອບຄົວຂອງຕົນເອງກໍ່ມັກການລ້ຽງປາ ໂດຍໄດ້ເລີ່ມລົງມື ລ້ຽງມາແຕ່ປີ 2020 ເປັນຕົ້ນມາ  ໂດຍໃຊ້ດິນນາຈຳນວນ 1  ຕອນ ໃນເນື້ອທີ່ 0,08 ເຮັກຕາ ສາມາດຈຳໜ່າຍປາອອກ 1 ຊຸດ ໃນປະລິມານ 1.5 ໂຕນ ຂາຍໄດ້ເງິນ 63 ລ້ານກີບຕໍ່ປີ ໂດຍຫັກຄ່າສິ້ນເປື້ອງການບູລະນະຮັກສາສະຖານທ່ີ, ອາຫານ ແລະ ອື່ນໆອອກທັງໝົດ 44 ລ້ານກີບ ຍັງເຫລືອກໍາໄລຫັກເຂົ້າໄວ້ຄອບຄົວຕົວຈິງ 19 ລ້ານກີບ ມີລາຍຮັບເພີ່ມສະເລ່ຍໃສ່ຫົວຄົນພາຍໃນຄອບຄົວ  9  ລ້ານ 5 ແສນກີບ ຕໍ່ຄົນຕໍ່ປີ. ທ່ານ ເກດສະພາ  ເວົ້າຕື່ມວ່າ: ຂັ້ນຕອນຂອງການລ້ຽງປາ ແມ່ນພາຍຫລັງທີຈຳໜ່າຍປາອອກໝົດ ແມ່ນຕາກໜອງໃຫ້ແຫ້ງແລ້ວວ່ານປຸຍຂາວ, ໃສ່ຝຸ່ນຄອກປະໄວ້ 7 ວັນ ແລ້ວເອົານໍ້າເຂົ້າໃສ່ໄວ້ 3 ວັນ ຈຶ່ງເອົາປານ້ອຍລົງປ່ອຍ ໂດຍການປ່ອຍປານ້ອຍໃສ່ໜອງແມ່ນເລີ່ມເຂົ້າເດືອນເມສາ ໂດຍແນວພັນປານ້ອຍແມ່ນຊື້ມາຈາກ ສປ ຈີນ ແລະ ນະຄອນ ຫລວງວຽງຈັນ ມາປ່ອຍ ໂດຍ ໃຫ້ອາຫານເປັນປະຈຳວັນ (ເຊົ້າ ແລະ ແລງ)  ແລະ  ຕິດຕາມສັງເກດ ການເປັນປະຈຳ ແລະ ປ່ອຍນ້ຳ ເຂົ້າ ອອກເປັນປະຈຳ. ສຳລັບການຈຳ ໜ່າຍປາທີ່ໃຫຍ່ອອກຂາຍແມ່ນມີພໍ່ ຄ້າ, ແມ່ຄ້າຄົນກາງເຂົ້າມາຊື້ຢູ່ໜອງປາເລີຍເຊິ່ງພາຍ ຫລັງທ່ີຫັນມາເຮັດອາຊີບນ້ີເສີມ ເຮັດໃຫ້ຄອບຄົວມີລາຍຮັບດີຂຶ້ນໃນການສ້າງສາພັດທະນາຄອບຄົວໃຫ້ມີຢູ່ມີກິນຄືບ້ານເມືອງເພິ່ນ. ສຳລັບທິດທາງແຜນການໃນຕໍ່ໜ້າຈະສູ້ຊົນບຸກບືນລ້ຽງປາໃຫ້ດີກວ່າເກົ່າ ໂດຍໃຫ້ມີຜົນຜະລິດເພີ່ມຂຶ້ນເປັນ 2 ໂຕນຕໍ່ປີ.
ເດືອນພຶດສະພາມີຫລາຍວັນສຳຄັນທາງ ປະຫວັດສາດ, ທັງຂອງຊາດ ແລະ ສາກົນ ເຊິ່ງໜຶ່ງໃນນັ້ນມີວັນເກີດຂອງທ່ານ ກາກມາກ ຜູ້ທີ່ໄດ້ໃຫ້ກໍາເນີດປັດຊະຍາມາກສິດ: ລັດທິວັດຖຸນິຍົມສັດຈະວິພາກ, ລັດທິວັດຖຸນິຍົມປະຫວັດສາດເສດຖະສາດການເມືອງ ແລະ ລັດທິກອມມູນິດວິທະຍາສາດ. ໃນສອງສາມວັນນີ້, ໜັງສືພິມປະເທດລາວ ຂໍນຳເອົາປະຫວັດສາດແຫ່ງຊີວິດ ແລະ ການເຄື່ອນ ໄຫວຂອງທ່ານ ກາກມາກ ມານໍາສະເໜີໃຫ້ທຸກທ່ານ ພ້ອມກັນທົບທວນຫວນຄືນນໍາກັນຕື່ມອີກເທື່ອໜຶ່ງ.
ທ່ານ ກາກມາກ ເກີດເມື່ອວັນທີ 5  ພຶດສະພາ 1818  ທີ່ເມືອງເດີເຣຍ, ແຂວງເຣນ ປະເທດເຢຍລະມັນ ໃນຄອບຄົວປັນຍາຊົນ, ແຕ່ຍັງເຍົາໄວກາກມາກ ໄດ້ຮັບການສຶກສາອົບຮົມ ແລະ ຫລໍ່ຫລອມບົນຈິດໃຈຜູ້ກໍ່ຕັ້ງລັດທິເສລີພາບ, ມະນຸດສະທໍາ, ຮຽນຈົບການສຶກສາຂັ້ນມັດທະຍົມຢູ່ເມືອງເຕີເຣຍ ດ້ວຍການຂຽນບົດວິກະຍານິພົນຈົບຊັ້ນຊື່ວ່າ: “ການຮິ່ນຕອງຂອງຊາຍສະກັນໃນການເລືອກເຟັ້ນອາຊີບ” ບົດວິທະຍານິພົນດັ່ງກ່າວໄດ້ສ່ອງແສງໃຫ້ເຫັນ ຜົນກະທົບທາງດ້ານຈິດໃຈຕໍ່ການສ້າງຕັ້ງລັດທິເສລີພາບຂອງເພິ່ນແຕ່ຄາວຍັງເຍົາໄວ, ຮຽນຈົບສຶກສາປະລິນຍາຕີທາງກົດໝາຍຢູ່ມະຫາວິທະຍາໄລແບກແລງ, ຮຽນຈົບປະລິນຍາໂທ ແລະ ເອກຢູ່ມະຫາວິທະຍາໄລເຈນາ. ໃນບົດວິທະຍານິພົນປ້ອງກັນປະລິນຍາເອກກາກມາກ ໂດ້ຢືນຢູ່ບົນຫລັກໝັ້ນຂອງນັກປະຊາທິປະໄຕປະຕິວັດເພື່ອແກ້ໄຂບັນຫາສັງຄົມ ຂອງປະເທດເຢຍລະມັນໃນເວລານັ້ນ. ພາຍຫລັງຮຽນຈົບມະຫາວິທະຍາໄລ ກາກມາກ ໄດ້ເຂົ້າເຮັດວຽກເປັນນັກໜັງສືພິມຢູ່ແຂວງເຮນ, ຫລັງຈາກນັ້ນເຄິ່ງປີ ຄື: ເດືອນ 10 ປີ 1842 ເພິ່ນໄດ້ກາຍເປັນເຈົ້າຂອງໜັງສືພິມສະບັບນັ້ນ. ພາຍໃຕ້ການຊີ້ນໍາຂອງມາກ ໜັງສືພິມດັ່ງກ່າວ ໄດ້ນໍາສະເໜີແນວຄິດປະຊາທິປະໄຕອອກນັບມື້ນັບແຈ້ງ, ກາກມາກ ໄດ້ຫັນໜັງສືພິມຈາກອົງການທີ່ສະໜັບສະໜູນລັດຖະບານໄປເປັນອົງການຕໍ່ຕ້ານລັດຖະບານ, ໄດ້ໂຈມຕີລັດຖະບານເຢຍລະມັນ ຢ່າງແຂງແຮງ.ເພື່ອດໍາເນີນການຕໍ່ສູ້ການເມືອງຕ້ານລັດຖະບານ ກາກມາກ ເຫັນວ່າມີຄວາມຈໍາເປັນຕ້ອງຢືນຢູ່ຄຽງຂ້າງມະຫາຊົນຊາວຜູ້ອອກແຮງງານ, ຜູ້ທຸກຍາກ, ປົກປ້ອງສິດຜົນປະໂຫຍດ ແລະ ຊັບສິນ ຂອງພວກເຂົາເຈົ້າ, ໄລຍະເຮັດວຽກຢູ່ໜັງສືພິມ, ທ່ານໄດ້ຂຽນບົດຄວາມອອກໜັງສືພິມ ເພື່ອປຸກລະດົມຊົນກໍາມາຊີບ ໃຫ້ລຸກຂຶ້ນຕໍ່ຕ້ານພວກນາຍທຶນທ່ີກົດຂີ່ຂູດຮີດ.
ຍ້ອນລັກສະນະທາດແທ້ປະຕິວັດຂອງໜັງສືພິມ ປີ 1843 ໜັງສືພິມຂອງທ່ານ ໄດ້ຖືກລັດຖະ ບານເຢຍລະມັນ ສັ່ງປິດ. ທ້າຍປີ 1843 ກາກມາກພ້ອມກັບອາກໂນນຣູເກີ (ຝ່າຍເຣແກນຫນຸ່ມ) ໄດ້ເດີນທາງໄປນະຄອນຫລວງປາຣີ ເພື່ອຈໍາໜ່າຍວາລະສານ “ລາຍປີ ຝຣັ່ງ - ເຢຍລະມັນ” ໂດຍໄດ້ຮັບການຮ່ວມມີຈາກ ຟ.ອັງແກນ ແລະ ຣາຍເນີ (ນັກກະວີປະຕິວັດຜູ້ຍິ່ງໃຫຍ່ຂອງເຢຍລະມັນ) ການຈໍາໜ່າຍວາລະສານດັ່ງກ່າວໄດ້ສົ່ງຜົນສະທ້ອນໃຫຍ່ຫລວງຕ່ໍຊີວິດການເມືອງ-ສັງຄົມຍຸກນັ້ນ. ປີ 1844 ກາກມາກ ແລະ ຟ.ອັງແກນ ໄດ້ຮ່ວມກັນຂຽນວັນນະກໍາຫລາຍເລື່ອງ, ພວກເພິ່ນເນັ້ນໜັກເປັນພິເສດ ບົດບາດຂອງມະຫາຊົນຊາວຜູ້ອອກແຮງງານ, ຊາວກໍາມາຊີບໃນປະຫວັດສາດ. ເດືອນ 2 ປີ 1845 ກາກມາກ ຖືກລັດຖະບານຝຣັ່ງຄໍາສັ່ງເນລະເທດ ທ່ານຈໍາຕ້ອງໄປນະຄອນ ຫລວງ ບຣຸກແຊນ ປະເທດແບນຊິກ, ຍ້ອນນະຄອນຫລວງບຸກແຊນເວລານັ້ນ ໄດ້ກາຍເປັນໃຈກາງຂອງຂະບວນການ ປະຊາທິປະໄຕຂອງໂລກ, ຢູ່ທີ່ນັ້ນມາກ ແລະ ອັງແກນ ໄດ້ຮ່ວມກັນສ້າງທິດສະດີປະຕິວັດ ແລະ ໂຄສະນາເຜີຍແຜ່ເຂົ້າໃນຂະບວນການກໍາມະກອນ. ທ່ານ ມາກໄດ້ຮ່ວມມືກັບທ່ານ ອັງແກນ ເພື່ອນຮ່ວມຮົບຜູ້ໃກ້ຊິດຂອງທ່ານ ຄົ້ນຄວ້າບັນຫາຕ່າງໆທີ່ເປັນພື້ນຖານທາງດ້ານແນວຄິດ ແລະ ທິດສະດີປະຕິວັດ ວິທະຍາສາດ ເພື່ອລົບລ້າງສັງຄົມເກົ່າ, ກໍ່ສ້າງສັງຄົມໃໝ່ ສັງຄົມນິຍົມ ແລະ ສັງຄົມກອມມູນິດ ເຊິ່ງປາສະຈາກການກົດຂີ່ຂູດ ແລະ ບໍ່ມີການຕໍ່ສູ້ຂັດແຍ່ງກັນ. ຈາກນັ້ນ ທ່ານກໍໄດ້ສ້າງຕັ້ງອົງການສະຫະພັນແຮງງານສາກົນ. ເປັນຂີດໝາຍອັນໜຶ່ງທີ່ສະແດງໃຫ້ເຫັນເຖິງຜົນສໍາເລັດໃນພາລະກິດຂອງທ່ານ ກາກມາກ.
ທ່ານ ກາກມາກ  ໄດ້ໃຫ້ກໍາເນີດປັດຊະຍາມາກຊິດ ລວມມີ: ລັດທິວັດຖຸນິຍົມສັດຈະວິພາກ, ລັດທິວັດຖຸນິຍົມປະຫວັດສາດ, ເສດຖະສາດການເມືອງ ແລະ ລັດທິກອມມູນິດວິທະຍາສາດ. ທ່ານໄດ້ຍົກໃຫ້ເຫັນຢ່າງແຈ່ມແຈ້ງວ່າກໍາລັງແຮງ ຂອງມະຫາຊົນເປັນຜູ້ສ້າງປະຫວັດສາດ ແລະ ການຕໍ່ສູ້ຊົນຊັ້ນແມ່ນກໍາລັງແຮງຕັດສິນການຂະຫຍາຍຕົວຂອງສັງຄົມທີ່ມີຊົນຊັ້ນຂູດຮີດ ແລະ ທ່ານໄດ້ພິສູດວ່າການລົບລ້າງລັດທິທຶນນິຍົນ ໄປສູ່ເສັ້ນທາງສັງຄົມນິຍົມ ແມ່ນຈະຕ້ອງໄປຕາມບັນດາກົດເກນພາວະວິໄສຂອງການຂະຫຍາຍຕົວຂອງສັງຄົມມະນຸດ.ຈາກຜົນງານ ແລະ ຄຸນງາມຄວາມດີຂອງເພິ່ນ, ທ່ານ ກາກມາກ ຈິ່ງໄດ້ຮັບການຍອມຮັບຈາກບັນດານັກປາດທາງດ້ານການເມືອງທີ່ສໍາຄັນ ແລະ ດີເດັ່ນຂອງໂລກ. ທ່ານ ກາກມາກ ເປັນນັກທິດສະດີຜູ້ຍິ່ງໃຫຍ່, ເປັນຜູ້ນໍາທີ່ປີຊາສາມາດ ແລະ ເປັນອາຈານຜູ້ຍິ່ງໃຫຍ່ຂອງຂະບວນກໍາມະກອນສາກົນ, ເປັນຜູ້ໃຫ້ກໍາເນີດລັດທິກອມມູນິດວິທະຍາສາດ ເຊິ່ງເປັນທິດສະດີປ່ຽນແປງ ແລະ ດັດສ້າງໂລກ.
ເມື່ອເວົ້າເຖິງຜົນງານອັນຍິ່ງໃຫຍ່ຂອງ ທ່ານ ເລນິນ, ພວກເຮົາ ຕ້ອງບໍ່ລືມບັນດາສາຍກ້ຽວພັນ, ໂດຍສະເພາະບຸກຄົນສໍາຄັນທີ່ມີບົດບາດເຮັດໃຫ້ ທ່ານ ເລນິນ ປະສົບ ຜົນສໍາເລັດທັງທາງດ້ານການຄົ້ນຄວ້າທິດສະດີ ແລະ ນໍາໃຊ້ເຂົ້າໃນພຶດຕິກໍາຕົວຈິງນັ້ນແມ່ນແນວຄິດ ທິດສະດີຂອງທ່ານ ກາກມາກ ແລະ ອັງແກນ ກ່ຽວກັບພັກກອມມູນິດ.  ທ່ານ ກາກມາກ ແລະ ອັງແກນ ແມ່ນຜູ້ທໍາອິດທີ່ໄດ້ຍົກບັນດາແນວຄິດພື້ນຖານກ່ຽວກັບພັກກອມມູນິດ ແລະ ຮ່າງຖະແຫລງການຂອງພັກ ກອມມູນິດທີ່ເປັນເອກະສານໃນລັກ ສະນະໂຄງການການເມືອງທໍາອິດຂອງຂະບວນການກອມມູນິດ, ກໍ່ຄືການສ້າງຕັ້ງອົງການຈັດຕັ້ງກອມມູນິດທໍາອິດຂຶ້ນຢູ່ໃນໂລກເຊິ່ງມີຊື່ວ່າ ພັນທະມິດບັນດາພັກກອມມູນິດ. ພວກເພິ່ນໄດ້ຮຽກຮ້ອງໃຫ້ກອງນໍາໜ້າປະຕິວັດສອງຊົນຊັ້ນ ຕ້ອງປະກອບອາວຸດດ້ວຍທິດສະດີທີ່ກ້າວໜ້າ, ມີລະດັບຄວາມຕື່ນຕົວສູງ.
ພ້ອມດຽວກັນນັ້ນໃນພຶດຕິກໍາຕົວຈິງ ພັກຕ້ອງເປັນຜູ້ທີ່ເດັດດ່ຽວກ່ອນໝູ່ ແລະ ຮູ້ດຶງດູດເອົາມະຫາ ຊົນກ້າວໜ້າເດີນໄປໜ້າພ້ອມກັນ... ໂດຍພາຍໃຕ້ການຊີ້ນໍາຂອງ ທ່ານ ກາກມາກ ແລະ ອັງແກນ, ກົດລະບຽບຂອງພັນທະມິດບັນດາຊາວກໍາມະກອນ ໄດ້ຮັບການຮ່າງຂຶ້ນ; ກົດລະບຽບດັ່ງກ່າວມີບາງເນື້ອໃນສໍາຄັນ ເປັນຕົ້ນພັກຕ້ອງແມ່ນຖັນແຖວທີ່ມີການຈັດຕັ້ງແໜ້ນໜາ; ບັນດາອົງການນໍາພາຂອງພັກຕ້ອງໄດ້ຮັບການເລືອກຕັ້ງຢ່າງປະຊາທິປະໄຕ  ແລະ  ຈະລົບລ້າງເວລາໃດກໍ່ໄດ້ຖ້າເຂົາເຈົ້າບໍ່ເຮັດສໍາເລັດໜ້າທີ່ ທີ່ໄດ້ຮັບມອບໝາຍ; ພັກຕ້ອງແມ່ນກ້ອນກໍາລັງທີ່ເປັນເອກະພາບທາງດ້ານການເມືອງ-ແນວຄິດ-ການຈັດຕັ້ງ, ບົນພື້ນຖານອີງໃສ່ລັດທິສັງຄົມນິຍົມວິທະຍາສາດຢ່າງແໜ້ນແຟ້ນ ຈຶ່ງເຮັດໃຫ້ພັກກາຍເປັນກໍາລັງການເມືອງທີ່ມີຄວາມສາມາດດຶງດູດມະຫາຊົນສ່ວນຫລາຍ ເຂົ້າຮ່ວມໃນການຕໍ່ສູ້ຕ້ານຊົນຊັ້ນນາຍທຶນ ແລະ ກໍ່ສ້າງລັດທິກອມມູນິດ… ສໍາລັບທ່ານ ເລນິນ ແມ່ນໄດ້ສືບທອດແນວຄິດ-ທິດສະດີຂອງທ່ານ ກາກມາກ ແລະ ອັງແກນ ເຊິ່ງບັນດາຫລັກການພື້ນຖານຂອງ ເລນິນ ກ່ຽວກັບພັກແບບໃໝ່ຂອງຊົນຊັ້ນກໍາມະກອນ ມີບາງເນື້ອໃນສໍາຄັນພື້ນຖານຄື: ລັດທິມາກ ແມ່ນພື້ນຖານແນວຄິດ, ແມ່ນເຂັມຊ້ີທິດໃຫ້ທຸກການເຄື່ອນໄຫວຂອງພັກກອມມູນິດ; ພັກກອມມູນິດແມ່ນກອງນໍາໜ້າທາງດ້ານການເມືອງທີ່ມີການຈັດຕັ້ງ, ແມ່ນຖັນແຖວທີ່ມີການຈັດຕັ້ງແໜ້ນໜາກ່ອນໝູ່, ປະຕິວັດກ່ອນໝູ່ ແລະ ມີຄວາມຕື່ນຕົວກ່ອນໝູ່ຂອງຊົນຊັ້ນກໍາມະກອນ; ເມື່ອເປັນພັກກໍາອໍານາດພັກແມ່ນແກນນໍາຂອງລະບົບການເມືອງສັງຄົມນິຍົມ ແລະ ແມ່ນພາກສ່ວນໜຶ່ງຂອງລະບົບດັ່ງກ່າວ; ລວມສູນປະຊາທິປະໄຕແມ່ນຫລັກການພື້ນຖານໃນການກໍ່ສ້າງການຈັດຕັ້ງ, ການດໍາລົງຊີວິດ ແລະ ການເຄື່ອນໄຫວຂອງພັກ; ພັກແມ່ນກ້ອນກໍາລັງເອກະພາບທາງດ້ານການເມືອງ, ແນວຄິດ ແລະ ການຈັດຕັ້ງ, ຖືເອົາການຕໍາໜິຕິຊົມຕົນເອງ ແລະ ຕິຊົມກັນເປັນກົດເກນຂະຫຍາຍຕົວຂອງພັກ; ພັກພົວພັນສະໜິດແໜ້ນກັບມະຫາຊົນ, ຕໍ່ສູ້ຢ່າງເດັດດ່ຽວ ເພື່ອສະກັດກັ້ນ ແລະ ແກ້ໄຂພະຍາດອາດຍາສິດ, ຫ່າງເຫີນມະຫາຊົນ.ຄືດັ່ງຮັບຮູ້ນໍາກັນແລ້ວວ່າທິດ ສະດີຮູບຖານເສດຖະກິດ-ສັງຄົມແມ່ນພື້ນຖານທິດສະດີ ແລະ ວິທີວິທະຍາຂອງລັດທິມາກ-ເລນິນ ທີ່ໃຊ້ເພື່ອເຂົ້າເຖິງການຄົ້ນຄວ້າ-ອະທິບາຍ, ຄາດຄະເນການຂະຫຍາຍຕົວທີ່ມີລັກສະນະປະຫວັດສາດ, ທໍາມະຊາດຂອງສັງຄົມມະນຸດເວົ້າລວມ, ເວົ້າສະເພາະແມ່ນຂອງແຕ່ລະປະເທດ. ສໍາລັບພັກປະຊາຊົນ ປະຕິວັດລາວ ກໍ່ແມ່ນພັກທີ່ໄດ້ຍຶດໝັ້ນລັດທິມາກ-ເລນິນ ແລະ ນໍາມາໝູນໃຊ້ໃນພຶດຕິກໍາຕົວຈິງຢູ່ປະເທດເຮົາຢ່າງປະດິດສ້າງ, ສໍາເລັດຜົນ ແລະ ຍືນຍົງໂດຍພັກເຮົາຖືເອົາການວາງແນວທາງຍຸດທະສາດ, ຍຸດໂທບາຍຢ່າງຖືກຕ້ອງເປັນບັນຫາສໍາຄັນ ເພື່ອສືບຕໍ່ປັບປຸງພັກ ໃຫ້ມີຄວາມເຂັ້ມແຂງ, ໜັກແໜ້ນ, ເຮັດລ້ອນພາລະກໍາປະຫວັດສາດອັນຍິ່ງໃຫຍ່ຄື: “ແກ້ໄຂຄວາມທຸກຍາກຂອງປະຊາຊົນ ແລະ ຄວາມດ້ອຍພັດທະນາຂອງປະເທດຊາດ” ນັ້ນແມ່ນການໝູນໃຊ້ທິດສະດີມາກ-ເລນິນທີ່ຖືກຕ້ອງທີ່ສຸດ.
ນອກຈາກນີ້, ຈະສ້າງບ້ານພັດທະນາ, ຄອບຄົວພັດທະນາໃຫ້ເພີ່ມຂຶ້ນ; ກວດກາປະເມີນຄືນການສ້າງເມືອງເຂັ້ມແຂງຮອບດ້ານຕາມ 16 ມາດຖານ 60 ຕົວຊີ້ບອກ ແລະ ສ້າງບ້ານໃຫຍ່ໃຫ້ເປັນຕົວເມືອງນ້ອຍໃນຊົນນະບົດຢູ່ຈຸດສຸມຂອງແຂວງ ໃຫ້ບັນລຸຕາມແຜນການ, ຊຸກຍູ້ການສ້າງບ້ານພັດທະນາຊົນນະບົດແບບໃໝ່ ທີ່ໄດ້ຮັບການສະໜັບສະໜູນຈາກບັນດາອົງການຈັດຕັ້ງສາກົນຕ່າງໆ, ສືບຕໍ່ວຽກງານຍົກຍ້າຍ, ຈັດສັນພູມລໍາເນົາ ແລະ ອາຊີບບ່ອນທຳມາຫາກິນຂອງ 3 ບ້ານທີ່ຖຶກຜົນກະທົບຈາກການສ້າງພື້ນຖານໂຄງລ່າງຢູ່ຈຸດສຸມເມືອງຄີ່ ເມືອງແມດ. ສໍາລັບແຂວງວຽງຈັນ ມີທັງໝົດ 428 ບ້ານ, ປີ 2023 ຜ່ານມາສາມາດລົບລ້າງບ້ານທຸກຍາກໄດ້ທັງໝົດແລ້ວ. ແຕ່ຜ່ານການກວດກາປະເມີນຕາມດຳລັດ 348/ລບ ທົ່ວແຂວງຍັງມີຄອບຄົວທຸກຍາກ 3.720 ຄອບຄົວ, ເທົ່າກັບ 4,72% ຂອງຄອບຄົວທັງໝົດ; ມີບ້ານພັດທະນາ 163 ບ້ານ ກວມເອົາ 37,91%  ຂອງບ້ານທັງໝົດ ແລະ ມີຄອບຄົວພັດທະນາ 63.454 ຄອບຄົວເທົ່າກັບ 80,58% ຂອງຄອບຄົວທັງໝົດ, ກວດກາປະເມີນເມືອງເຂັ້ມແຂງຮອບດ້ານຕາມ 16 ມາດຖານ 60 ຕົວຊີ້ບອກບັນລຸໄດ້ 3 ເມືອງຄື: ວັງວຽງ, ຫີນເຫີບ ແລະ ທຸລະຄົມ
ໝາກພ້າວ ແມ່ນໝາກໄມ້ພື້ນເມືອງລາວຊະນິດໜຶ່ງທີ່ນິຍົມບໍລິໂພກ  ເນື່ອງຈາກວ່າໝາກພ້າວ ກິນໄດ້ທັງສົດ ແລະ ສາມາດນໍາໄປປຸງແຕ່ງເປັນອາຫານຫວານໄດ້ຫລາຍ ຫລື ເວົ້າໄດ້ວ່າເຮັດອາຫານຫວານຈະຂາດໝາກພ້າວບໍໄດ້ເລີຍ ນອກນີ້, ໝາກພ້າວຍັງ ເປັນທີ່ນິຍົມນໍາມາແປຮູບເປັນເຄື່ອງດື່ມເພື່ອສຸຂະພາບ   ເພື່ອສະໜອງຄວາມຕ້ອງການຂອງຜູ້ບໍລິໂພກ  ແລະ  ເມື່ອເວົ້າເຖິງຜະລິດຕະພັນທີ່ປຸງແຕ່ງຈາກໝາກພ້າວມີຫລາຍແບບ ແຕ່ມື້ນີ້ຄໍລໍາສົ່ງເສີມທຸລະກິດ ຈະນໍາເອົາຜະລິດຕະພັນຫອມຫວານມັນເຕົ້າຮວຍ ໝາກພ້າວແຊບໆມາຝາກ, ມາຕ້ອນທ່ານຜູ້ອ່ານທັງຫລາຍ  ເພື່ອວ່າທ່ານໃດສົນໃຈກໍສາມາດສະໜັບສະໜູບຜະລິດຕະພັນຂອງຄົນລາວເຮົາໄດ້ ແຕ່ບອກໄດ້ເລີຍວ່າແຊບສົມຊື່ແນ່ນອນດ້ວຍນໍ້າເຕົ້າຮວຍທີ່ຫອມຫວານປະສົມຕ່ອນໝາກພ້າວອ່ອນ,  ນຸ້ມບອກໄດ້ ເລີຍວ່າແຊບຊ້ອຍ ຖ້າທ່ານໄດ້ລອງແລ້ວຈະຕິດໃຈແນ່ນອນ.ທ່ານນາງ ລູນ້າ ດວງສົງຄາມ ເຈົ້າຂອງຜະລິດຕະພັນຫອມຫວານມັນເຕົ້າຮວຍໝາກພ້າວແຊບໆໄດ້ໃຫ້ຮູ້ວ່າ: ຕົນເອງມັກກິນຂອງຫວານຢູ່ແລ້ວ ໂດຍຈະໃຊ້ເວລາວ່າງໃນການປຸງແຕ່ງເມນູເຂົ້າໜົມຫວານປະເພດຕ່າງໆເພື່ອໃຫ້ຄົນໃນຄອບຄົວ ແລະ ໝູ່ເພື່ອນໄດ້ທົດລອງຮັບປະທານ ໃນນີ້ສຳລັບເມນູ “ຫອມຫວານມັນເຕົ້າຮວຍໝາກພ້າວແຊບໆ” ກໍ່ແມ່ນອີກໜຶ່ງທີ່ປຸງແຕ່ງຂຶ້ນມາໃນທ້າຍປີຜ່ານມານີ້ ທີ່ຂ້າພະເຈົ້າໄດ້ຮຽນຮູ້ວິທີການປຸງດ້ວຍຕົນເອງຜ່ານສື່ສັງຄົມອອນໄລຕ່າງໆແລ້ວພັດທະນາໃຫ້ກາຍເປັນສູດສະເພາະທີ່ມີຄວາມແຊບບໍ່ຊໍ້າແບບໃຜໂດຍ ໄດ້ເລີ່ມຕົ້ນຜະລິດພຽງແຕ່ 15 ຈອກ ເທົ່ານັ້ນແລ້ວແຈກຢາຍໃຫ້ຄົນອ້ອມຂ້າງໄດ້ທົດລອງຊີມ ກໍແນະນໍາໃຫ້ຜະລິດເພື່ອຂາຍເມນູດັ່ງກ່າວນັບແຕ່ນັ້ນເປັນຕົ້ນມາ  ໃນນີ້ຈະເນັ້ນຂາຍໃຫ້ຖານລູກຄ້າຜ່ານສື່ສັງຄົມອອນໄລເປັນຫລັກ.   
ໂດຍຜະລິດຕະພັນ “ຫອມຫວານມັນເຕົ້າຮວຍໝາກພ້າວແຊບໆ” ແມ່ນມີຄວາມໂດດເດັ່ນທີ່ແຕກຕ່າງຈາກຜະລິດຕະພັນອ່ືນ ຢູ່ທີ່ມີສາມລົດຊາດໃນຕົວເອງຄື: ຫວານ, ມັນ ແລະ ມີຄວາມຫອມ  ເພາະນຳໃຊ້ວັດຖຸດິບພາຍໃນຈາກທຳມະຊາດເຊັ່ນ ໝາກພ້າວນ້ຳຫອມ ເປັນສ່ວນປະກອບຫລັກປາສະຈາກສານເຄມີເຈືອປົນ, ປາສະຈາກສານແຕ່ງກິ່ນ, ປາສະຈາກນົມງົວ, ບໍ່ໃສ່ກະທິ ຮັບປະກັນການຜະລິດມີຄວາມສົດໃໝ່ໃນທຸກໆມື້  ໂດຍຜະລິດຕະພັນມີອາຍຸການເກັບຮັກສາຫລັງຈາກປຸງແລ້ວເກັບໃນຄວາມເຢັນແມ່ນໄລຍະເວລາ 7 ມື້ ແລະ ຖ້າແຊ່ແຂງແມ່ນເກັບຮັກສາໄດ້ 1 ເດືອນ  ເນື່ອງຈາກວ່າ ພວກເຮົາເອົາໃຈໃສ່ທຸກຂັ້ນຕອນໃນການຜະລິດ ແລະ ມີບັນຈຸພັນທີ່ສະອາດຄຽງຄູ່ກັບຄວາມທັນສະໄໝທີ່ປະທັບໃຈຜູ້ບໍລິໂພກຈົນໄດ້ຮັບຄວາມເຊື່ອໝັ້ນ ຂາຍໄດ້ 200 ຈອກຕໍ່ມື້  ໃນລາຄາ 25.000 ກີບ ຕໍ່ 1 ຈອກ. ຜະລິດຕະພັນ “ຫອມຫວານມັນເຕົ້າຮວຍໝາກພ້າວແຊບໆ” ຜະລິດສົດໃໝ່ທຸກໆມື້, ໂດຍມີສະຖານທີ່ຜະລິດຢູ່ບ້ານໜອງໜ້ຽວ, ເມືອງສີໂຄດຕະບອງ, ນະຄອນຫລວງວຽງຈັນ
ເມື່ອເວົ້າເຖິງການຜະລິດເຖິງຈະຕິດພັນກັບປະຊາຊົນມາຍາວນານ ແຕ່ເມື່ອກ່ອນການຜະລິດແບບປະຖົມປະຖານຍັງບໍ່ມີວິທະຍາສາດ. ແຕ່ມາດຽວນີ້ການຜະລິດກະສິກໍາປູກຝັງ-ລ້ຽງສັດ ມີການນໍາໃຊ້ເຕັກນິກວິຊາການຫລາຍຂຶ້ນ ຈຶ່ງເຮັດໃຫ້ຜົນຜະລິດຂອງປະຊາຊົນ ໄດ້ຮັບໝາກຜົນດີສ້າງລາຍຮັບເຂົ້າຄອບຄົວຫລາຍລ້ານກີບຕໍ່ປີເໝືອນດັ່ງຄອບຄົວຂອງ ນາງ ພົມມາ ແສງສຸລິຍາ ອາຍຸ 31 ປີ ຢູ່ບ້ານດົງ ວຽງກຸ່ມບ້ານທ້ຽວ ເມືອງວຽງພູຄາ ແຂວງຫລວງນ້ຳທາ.ນາງ ພົມມາ ແສງສຸລິຍາ ໃຫ້ຮູ້ເວ້ົາວ່າ: ໃນໄລຍະຜ່ານມາຄອບຄົວເຮັດນາພຽງຢ່າງດຽວ ພໍແຕ່ກຸ້ມຢູ່ ກຸ່ມກິນ, ລາຍຮັບຍັງຕ່ຳ, ມາຮອດປີ 2014 ໄດ້ມີແນວຄິດລິເລີ່ມເຮັດການກະເສດປູກຝັງ-ລ້ຽງສັດ ເປັນຕົ້ນແມ່ນການປູກໝາກແຕງ, ໝາກເຂືອ, ໝາກເຜັດ, ສາລີຫວານ, ນໍ້າເຕ້ົາ, ໝາກອຶ, ຜັກຫອມ ແລະ ອ່ືນໆ ຂາຍເປັນອາຊີບເຊິ່ງມີເນື້ອທີ່ການປູກພືດໝູນວຽນ 3.000 ຕາແມັດ. ສໍາລັບການລ້ຽງສັດກໍມີປະເພດງົວ, ໝູ, ສັກປີກ, ມີໜອງປາ 1 ໜອງ  ເມ່ືອຮອດຍາມເກັບຜົນຜະລິດ ກ່ໍຈະມີແມ່ຄ້າມາຊື້ຢູ່ກັບສ່ວນ, ບາງທີ່ກໍໄປສົ່ງໃຫ້ພໍ່ຄ້າແມ່ຄ້າຢູ່ຕະຫລາດ ໃນແຕ່ລະມື້ ເຊິ່ງລາຄາຈະບໍ່ຄົງທີ່ຂຶ້ນຢູ່ກັບບາງໄລຍະຖ້າເປັນຍາມຝົນຈະມີລາຄາສູງ ເນື່ອງຈາກວ່າຜັກປູກຍາກຫລາຍໃນຍາມນີ້.
ແນວໃດກໍ່ດີ ຜ່ານການເຮັດອາຊີບປູກຝັງ-ລ້ຽງສັດຂາຍເປັນສິນຄ້າ ເຮັດໃຫ້ຊີວິດຄອບຄົວດີຂຶ້ນກວ່າເກົ່າ, ຊີວິດການເປັນຢູ່ໄດ້ຮັບການປັບປຸງຮອບດ້ານ ເສດຖະກິດຂອງຄອບຄົວມີບາດກ້າວຂະຫຍາຍຕົວຢ່າງຕໍ່ເນືອງ ໂດຍສະເລ່ຍແລ້ວໃນໜຶ່ງປີສາມາດສ້າງລາຍຮັບຈາກການປູກຝັງ ແລະ ລ້ຽງສັດປະມານ 370 ລ້ານກີບ.ນາງ ພົມມາ ເວົ້າເສີມວ່າ: ພາຍຫລັງທີ່ຫັນມາຍຶດອາຊີບປູກຝັງ-ລ້ຽງສັດ ຄອບຄົວມີການປ່ຽນແປງຫລາຍດ້ານເສດຖະກິດຄື: ມີລົດ ຫຸ່ນໃຫຍ່ 1 ຄັນ, ລົດໄຖ 1 ຄັນ, ລົດ ຈັກ 2, ມີດິນ 4 ຕອນ (ເນື້ອທີ 5 ເຮັກຕາ), ເຮືອນ 1 ຫລັງ , ດິນປູກ ຢາງພາລາ 2 ເຮັກຕາ ໃນນັ້ນປູກຕົ້ນຢາງພາລາແລ້ວ 1.000 ຕົ້ນ. ໃນຊຸມປີຕໍ່ໜ້າໄດ້ວາງຄາດໝາຍສູ້ຊົນເສດຖະກິດຄອບຄົວໃຫ້ຫລາຍຂຶ້ນກວ່າເກົ່າຄື: ຂະຫຍາຍເນື້ອທີ່ປູກພືດຜັກຖະກຸນຖົວ, ຕົ້ນໄມ້ໃຫ້ໝາກ, ລ້ຽງສັດ , ຂະຫຍາຍຕົ້ນຢາງພາລາເພີ່ມເປັນ 1.500 ຕົ້ນ  ບໍ່ພຽງທໍ່ນີ້ຈະພາຍາຍາມປັບປຸງຖອດຖອນບົດຮຽນນໍາຜູ້ອື່ນໄປເລື້ອຍໆ, ຈະສືບຕໍ່ໃນການບົວລະບັດປົກປັກຮັກສາເຄ່ືອງປູກຝັງ ແລະ ນຳໃຊ້ເຕັກນິກວິທະຍາສາດເຂົ້າໃນການປູກ, ການລ້ຽງທີ່ມີຢູ່ໃນປັດຈຸບັນເພື່ອໃຫ້ຄອບຄົວມີການພັດທະນາດີຂຶ້ນເລື້ອຍໆ.
ນໄລຍະເດືອນເມສາ 2024 ນີ້ປາກົດເຫັນວ່າການໂພສຂາຍສິ່ງເສບຕິດປະເພດ: ຄໍລາເຈນທີ່ມີສ່ວນປະສົມຂອງສານເສບຕິດ, ປຸມເປົ້າອັດແກັດ, ນໍ້າກະທອມ...ຢ່າງເປີດແປນ ແລະ ແຜ່ຫລາຍໃນສື່ສັງຄົມອອນລາຍ, ທັງໆສິ່ງທີ່ນໍາມາໂພສໂຄສະນາຂາຍເປັນສິ່ງທີ່ຜິດກົດໝາຍ ແລະ ມີໂທດທາງອາຍາ. ທັງຍັງມີການສ້າງເປັນກຸ່ມຊື້-ຂາຍ ໃນສື່ສັງຄົມອອນລາຍຕ່າງເຊັ່ນ: ເຟສບຸກ, ຕິກຕ໋ອກ, ວອແອັບ ແລະ ອື່ນໆ
ສິ່ງຜິດກົດໝາຍຕ່າງໆທີ່ມີສານເສບຕິດຖືວ່າເປັນສິ່ງເປັນກົດໝາຍຂອງ ສປປ ລາວ ເກືອດຫ້າມ ແລະ ບໍ່ອະນຸຍາດໃຫ້ມີການຊື້-ຂາຍ, ຈຳໜ່າຍ, ຄອບຄອງ, ນໍາເຂົ້າ-ສົ່ງອອກ ແລະ ຂົນສົ່ງຜ່ານ ສປປ ລາວ ເຖິງວ່າຈະມີກົດໝາຍຄຸ້ມຄອງແຕ່ກໍຍັງປາກົດເຫັນ ການໂພສຂາຍຢູ່ຕາມສື່ອອນລາຍຢ່າງເປີດແປນ ແລະ ທ້າທາຍຊຶ່ງມີທັງ ບຸກຄົນ ແລະ ການຕັ້ງກຸ່ມຊື້ຂາຍທີ່ສາມາດສ້າງຄວາມສະດວກໃຫ້ຫລາຍຄົນເຂ້ົາເປັນສະມາຊິກກຸ່ມ ແລະ ໂພສຂາຍຢ່າງອຶກກະທຶກແບບບ່ໍຢ່ານກົວກົດໝາຍ. ຕໍ່ກັບປາກົດການນີ້ມີຫລາຍ ທ່ານຕັງຄຳຖາມວ່າ: ພາກສ່ວນເປັນຜູ້ຮັບຜິດຊອບຕິດຕາມ, ກວດກາ?. ປັດຈຸບັນ ເຈົ້າໜ້າທີ່ ປກສ ທົ່ວປະເທດ ລວມທັງພາກສ່ວນກ່ຽວຂ້ອງໄດ້ສຸມໃສ່ປະຕິບັດວາລະແຫ່ງຊາດວ່າດ້ວຍການແກ້ໄຂບັນຫາຢາເສບຕິດຊຶ່ງກໍສາມາດກວດພົບ ແລະ ຈັບຜູ້ຜະລິດ, ຈໍາໜ່າຍ, ຊື້-ຂາຍ ແລະ ຜູ້ເສບກິນດື່ມມາສຶກສາອົບຮົມ ແລະ ດຳເນີນຄະດີຕາມລະບຽບກົດໝາຍ.
ແຕ່ແນວໃດກໍຕາມຢາເສບຕິດຊະນິດໃໝ່ ກໍ່ເກີດຂຶ້ນມາເລື້ອຍໆບໍ່ວ່າຈະເປັນປຸ່ມເປົ້າອາຍແກັດ, ກາເຟມ່ວນ, ໃບກະທອມ, ຄໍລາເຈນ ແລະ ອື່ນໆ. ນີ້ເປັນອີກໜຶ່ງປາກົດການຫຍໍ້ທໍ້ໃນສັງຄົມ ແລະ ເປັນສິ່ງທີ່ທຸກພາກສ່ວນໃນສັງຄົມຕ້ອງໄດ້ເປັນຫູເປັນຕາຊ່ວຍ ເຈົ້າໜ້າທີ່. ທີ່ສຳຄັນພາກສ່ວນຕ້ານ ແລະ ສະກັດກັ້ນອາຊະຍາກຳທາງຄອມ ພິວເຕີ ຕ້ອງໄດ້ສອດສ່ອງດູແລຢ່າງຂະຫຍັນແຂງຂັນເພື່ອສາມາດແກ້ໄຂ. ເມື່ອເວົ້າເລື່ອງຂອງໂລກໂຊຊຽວມີເດຍ ຫລື ສື່ອອນລາຍໄດ້ມີອິດທິພົນ ແລະ ແຜ່ຂະຫຍາຍທົ່ວທຸກສັງຄົມໃນໂລກຊຶ່ງຂໍ້ມູນຂ່າວສານທີ່ໄຮ້ພົມແດນນີ້ມີທັງຂໍ້ດີ ແລະ ຂໍ້ເສຍ ໂດຍຂໍ້ເສຍຄືບັນດາເນື້ອໃນຂໍ້ມູນຂ່າວສານນັບມື້ຮຸນແຮງ ແລະ ເປັນອັນຕະລາຍຕໍ່ຜູ້ນຳໃຊ້. ຈາກນີ້ຫລາຍປະເທດຈຶ່ງໄດ້ແຕ່ງຕັ້ງໜ່ວຍງານຮັບຜິດຊອບຂໍ້ມູນຂ່າວສານທີ່ເຜີຍແຜ່ຜ່ານອິນເຕີເນັດສະເພາະລວມທັງກຳນົດມາດຕະການລົງໂທດຜູ້ໃຊ້ສ່ືອອນລາຍທີ່ສ້າງຄວາມເສຍຫາຍ ແລະ ເປັນພິດໄພຕໍ່ສັງຄົມ. ສຳລັບບ້ານເຮົາຖ້າມີຜູ້ເຜີຍແຜ່ຂໍ້ມູນຂ່າວສານຜ່ານອິນເຕີເນັດ ຫລື ສື່ອອນລາຍທີ່ມີລັກສະນະຕົວະຍົວະຫລອກລວງຂັດແນວທາງນະໂຍບາຍຂອງພັກ-ລັດ, ຜິດລະບຽບກົດໝາຍ, ສ້າງຄວາມເສື່ອມເສຍຕໍ່ກຽດ ແລະ ສັກສີຂອງຜູ້ອື່ນລວມເຖິງຂ້ໍຄວາມ ຫລື ຮູບພາບທ່ີແຕະຕ້ອງເຖິງຮີດຄອງປະເພນີທີ່ດີງາມຂອງຊາດ, ໃນດຳລັດວ່າດ້ວຍການຄຸ້ມຄອງຂໍ້ມູນຂ່າວສານຜ່ານອິນເຕີເນັດເລກທີ 327/ ລບ ລະບຸໄວ້ໃນມາດຕາ 18 ວ່າດ້ວຍຄວາມຮັບຜິດຊອບຂອງຂະແໜງການໄປສະນີ, ໂທລະຄົມມະນາຄົມ ແລະ ການສື່ສານໂດຍໃຫ້ອອກຄຳສັ່ງເຖິງບັນດາຜູ້ໃຫ້ບໍລິການອິນເຕີເນັດລະງັບການເຂົ້າເຖິງຂໍ້ມູນຂ່າວສານ, ຕັດການເຊື່ອມຕໍ່ຊົ່ວຄາວ ຫລື ຍາວນານຕໍ່ຜູ້ໃຊ້ບໍລິການທີ່ລະເມີດດຳລັດສະບັບນີ້ ແລະ ລະບຽບກົດໝາຍອື່ນທີ່ກ່ຽວຂ້ອງ, ຮ່ວມມືກັບເຈົ້າໜ້າທີ່ທີ່ກ່ຽວຂ້ອງຕິດຕາມຊອກຫາຜູ້ເຜີຍແຜ່ຂໍ້ມູນຂ່າວສານທ່ີເປັນການລະເມີດດຳລັດສະບັບນີ້ ຫລື ລະບຽກົດໝາຍອື່ນທີ່ກ່ຽວຂ້ອງ.
ມາດຕາ 19 ວ່າດ້ວຍຄວາມຮັບຜິດ ຊອບຂອງຂະແໜງຖະແຫລງຂ່າວ, ວັດທະນະທຳ ແລະ ທ່ອງທ່ຽວໃຫ້ຕິດຕາມ, ກວດກາ, ວິເຄາະໄຈ້ແຍກ ແລະ ວິເຄາະເນື້ອໃນຂໍ້ມູນຂ່າວສານ ຜ່ານອິນເຕີເນັດຂອງບຸກຄົນ, ນິຕິບຸກຄົນ ແລະ ການຈັດຕັ້ງ, ຄົ້ນຄວ້າ, ຖະແຫລງ ແລະ ເຜີຍແຜ່ຂ່າວສານຢ່າງເປັນທາງການເພື່ອຊ້ີແຈງຂໍ້ມູນຂ່າວສານທີ່ບໍ່ຖືກຕ້ອງ.
ມາດຕາ 20 ວ່າດ້ວຍຄວາມຮັບຜິດຊອບຂອງຂະແໜງການປ້ອງກັນຄວາມສະຫງົບໂດຍຮັບແຈ້ງຄວາມຈາກບຸກຄົນ, ນິຕິບຸກຄົນ, ນິຕິບຸກຄົນ ແລະ ອົງການຈັດຕັ້ງໃນກໍລະນີກະທຳ ຜິດທີ່ພົວພັນເຖິງຄວາມໝັ້ນຄົງຂອງ ຊາດ ແລະ ຄວາມເປັນລະບຽບຮຽບ ຮ້ອຍຂອງສັງຄົມ; ເກັບກຳ, ກວດກາ ແລະ ຄົ້ນຄວ້າວິໄຈຂໍ້ມູນຂ່າວສານຜ່ານ ອິນເຕີເນັດທີ່ມີລັກສະນະຄຸກຄາມເຖິງຄວາມໝັ້ນຄົງຂອງຊາດ, ຄວາມລັບຂອງຊາດ ແລະ ຄວາມສະຫງົບຂອງ ສັງຄົມ; ສືບສວນ-ສອບສວນ ແລະ ດໍາ ເນີນຄະດີບຸກຄົນ, ນິຕິບຸກຄົນ ແລະ ການ ຈັດຕັ້ງທີ່ລະເມີດດຳລັດສະບັບນີ້. ມາດຕາ 21 ວ່າດ້ວຍຄວາມຮັບຜິດ ຊອບຂອງຂະແໜງການສຶກສາທິການ ແລະ ກິລາ ຕ້ອງເຜີຍແຜ່ນິຕິກຳຕ່າງໆ ກ່ຽວກັບການຄຸ້ມຄອງການນຳໃຊ້ອິນເຕີເນັດ, ຄວາມຮູ້ດ້ານອິນເຕີເນັດໃຫ້ແກນັກຮຽນ, ນັກສຶກສາເພື່ອໃຫ້ນັກຮຽນ, ນັກສຶກສາໄດ້ນຳໃຊ້ອິນເຕີເນັດ ໄປໃນທາງທີ່ເໝາະສົມ, ຫລີກເວັ້ນຈາກຜົນກະທົບທາງລົບຂອງການນຳໃຊ້ຂໍ້ມູນຂ່າວສານຜ່ານອິນເຕີເນັດ.
ມາດຕາ 22 ວ່າດ້ວຍຄວາມຮັບຜິດຊອບຂອງພາກສ່ວນອື່ນ ໂດຍບັນດາກະຊວງ, ອົງການທຽບເທົ່າ, ອົງການປົກຄອງທ້ອງຖິ່ນ ຮັບຜິດຊອບຄຸ້ມຄອງຂໍ້ມູນຂ່າວສານຜ່ານອິນເຕີເນັດທີ່ກ່ຽວຂ້ອງກັບອົງການຂອງຕົນພ້ອມທັງປະສານສົມທົບກັບຂະແໜງການທີ່ກ່ຽວຂ້ອງເພື່ອຕ້ານ ແລະ ສະກັດກັ້ນການເຜີຍແຜ່ຂໍ້ມູນຂ່າວສານຜ່ານອິນເຕີເນັດທີ່ລະເມີດດຳລັດສະບັບນີ້ ແລະ ລະບຽບກົດໝາຍທີ່ກ່ຽວຂ້ອງ.
ຜ່ານພົ້ນໄປດ້ວຍຄວາມເບີກບານມ່ວນຊື່ນ  ແລະ ຮັກສາໄດ້ມູນເຊື້ື້ອອັນດີງາມໃນເທສະການບຸນປີໃໝ່ລາວ ປະຈໍາ ປີ 2024  ໃນຂອບເຂດທົ່ວປະເທດເຊິ່ງແຕ່ລະເຂດແຕ່ລະແຂວງກໍໄດ້ມີກິດຈະກໍາຕ່າງໆເພ່ືອດຶງດູດນັກທ່ອງທ່ຽວໜ່ຶງໃນກິດຈະກໍາທ່ີໄດ້ຄວາມ ສົນໃຈຫລາຍນັ້ນແມ່ນການປະກວດນາງສັງຂານໂດຍສະເພາະນາງສັງຂານຫລວງພະບາງປີນີ້ບອກໄດ້ເລີຍວ່າງາມປານຮູບແຕ້ມໃນວັນນະຄະດີທ່ີມີນາມວ່າ ນາງ ອາລິຍາ ອິນທະສອນ  ຄືຕົວແທນລູກສາວຄົນທີ 7 ຂອງ ພະຍາກະບິນລະພົມມີຊື້ “ນາງ ມະໂຫທອນ” ໂດຍມີມະຍຸຣະປັກສີ (ນົກຍຸງ) ເປັນພາຫານະຊຶ່ງຈະນຳພາລູກສາວທັງໝົດໄປຫົດສົງໃຫ້ພໍ່ຕາມຕຳນານທີ່ໄດ້ກ່າວໄວ້.
ນາງ ອາລິຍາ ອິນທະສອນ ປັດຈຸບັນ ອາຍຸ 17 ປີ ນ້ຳໜັກ 50 ກິໂລກຣາມ, ສູງ 160 ຊັງຕີແມັດຈາກໂຮງຮຽນ ມສ ສັນຕິພາບນ້ອງສາມາດຊະນະໃຈກຳມະການ ແລະ ເປັນຜູ້ຄວ້າຕຳແໜ່ງນາງສັງຂານຫລວງພະບາງປະຈຳປີ ຈສ 1386, ພສ 2566, ຄສ 2024 ມາຄອງໄດ້ສໍາເລັດ. ສໍາລັບເທສະການບຸນປີໃໝ່ລາວແມ່ນປະເພນີອັນດີງາມທີ່ສືບທອດກັນມາແຕ່ດົນນານເພື່ອຮັກສາຮີດຄອງປະເພນີວັດທະນະທຳອັນດີງາມຫລາຍຢ່າງເຊັ່ນ: ເວລາຮອດຍາມບຸນປີໃໝ່ພໍ່ແມ່ປະຊາຊົນລາວໄດ້ພາກັນເຮັດພິທີບາສີສູ່ຂັວນ, ພໍ່ແມ່, ປູ່ຍ່າຕາຍາຍ , ເຮັດພິທີສູດທາດເພື່ອຂໍຂະມາລາໂທດໃນສິ່ງທ່ີເຮັດບໍ່ດີກັບຜູ້ທີ່ມີພະຄຸນນັ້ນເອງ.
ເປັນອີກຫົວຂໍ້ໜຶ່ງທີ່ມີຜູ້ອ່ານຫລາຍຄົນສົ່ງເຂົ້າມາຖາມ ແລະ ປຶກສາຫາລື ເພື່ອອະທິບາຍໃຫ້ຜູ້ຄົນໄດ້ຮັບຮູ້ ແລະ ເຂົ້າໃຈ ເພາະຜ່ານມາມີຫລາຍຄົນທີ່ຜິດພາດກັບເລື່ອງງ່າຍໆແບບນີ້ຍ້ອນເຫດຜົນຄວາມເຊື່ອໃຈ, ເປັນພີ່ນ້ອງຄົນຮັກແພງກັນສຸດທ້າຍເມື່ອຜິດໃຈກັນ ແລະ ກາຍເປັນເລື່ອງຈົນໄດ້ມີການຮ້ອງຟ້ອງກັນຂຶ້ນສານ. ດັ່ງໃນກໍລະນີຕົວຢ່າງ ທ້າວ ສົມບູນ (ນາມສົມມຸດ) ໄດ້ໂອນເງິນຜ່ານທາງໂທລະສັບເຂົ້າບັນຊີຂອງ ທ້າວ ສົມພອນ (ນ້ອງຊາຍຄີງ) ຈຳນວນ 50.000.000 ກີບ, ຍ້ອນທ້າວ ສົມພອນ ໄດ້ໂທມາຢືມເພື່ອນຳເງິນດັ່ງກ່າວໄປປິ່ນປົວເມຍຂອງຜູ້ກ່ຽວທີ່ກຳລັງຮັບການຮັກສາຢູ່ໂຮງໝໍແຫ່ງໜຶ່ງ ຊຶ່ງທ້າວ ສົມພອນ ໄດ້ລະບຸໃສ່ເນື້ອໃນການໂອນເງິນວ່າ ໃຫ້ນ້ອງຊາຍຢືມໄປປິ່ນປົວນ້ອງໄພ້ ຕໍ່ມາເມຍຂອງທ້າວ ສົມພອນ ໄດ້ເສຍຊີວິດລົງພາຍຫລັງການຈັດພິທີຊາປະນາກິດສົບສຳເລັດແລ້ວ ທ້າວ ສົມພອນ ປະຕິເສດວ່າບໍ່ໄດ້ຢືມເງິນນຳທ້າວ ສົມບູນ ພຽງແຕ່ຮັບຮູ້ວ່າ ທ້າວ ສົມບູນ ໄດ້ໂອນເງິນຊ່ວຍເຫລືອຄອບຄົວຕົນເອງແທ້ ຈຳນວນ 50.000.000 ກີບ ຍ້ອນບໍ່ໄດ້ມີສັນຍາກູ້ຢືມເງິນ.
ອຸຍແນັສໂກ ຂຶ້ນທະບຽນ ບັນທຶກ-ແມ່ພິມ ຂອງ ສປຈີນ ເປັນມໍລະດົກ ຄວາມຊົງຈຳແຫ່ງໂລກ, ຂປລ. ສໍານັກຂ່າວ ຊິນຮວາ ຂອງ ສປຈີນ, ວັນທີ 9 ພືດສະພາ, ສຳນັກບໍລິຫານ ຫ້ອງການຈົດໝາຍ ເຫດແຫ່ງຊາດ ຈີນ ລາຍງານ ການຂຶ້ນທະບຽນ ວັດຖຸ ຂອງ ຈີນ ເປັນມໍລະດົກ ທາງເອກະສານ ປະຈຳແຜນງານ ຄວາມຊົງຈໍາແຫ່ງໂລກ (MOW) ຂອງ ອຸຍແນັສໂກ, ສ່ວນພາກພື້ນ ອາຊີ ປາຊີຟິກ ຈຳນວນ 3 ລາຍການ. ວັດຖຸ ທີ່ໄດ້ຂຶ້ນທະບຽນ ໃນຄັ້ງນີ້ ປະກອບດ້ວຍ ການບັນທຶກ ສຳຄັນ ກ່ຽວກັບ ໂຮງນໍ້າຊາ ບູຮານ ໃນນະຄອນເສິນຕູ ແຂວງເສສວນ ທາງພາກຕາເວັນຕົກ ສຽງໃຕ້, ການບັນທຶກ ລຳດັບ ວົງຕະກູນ ຂອງ ຊຸມຊົນ ໃນເມືອງ ຮຸຍໂຈວ ແຂວງກວາງຕຸ້ງ ທາງພາກໃຕ້ ແລະ ແມ່ພິມຂອງ ໂຮງພິມ ເຕີ໋ເກີ໋ ໃນຊື່ສວນ. ໃນຂະນະທີ່ ມະຕິ ການຂຶ້ນທະບຽນ ວັດຖຸ ຂອງຈີນ ທັງ 3 ລາຍການ ໄດ້ຮັບ ອະນຸມັດ ໃນກອງປະຊຸມ ສາມັນ ຄັ້ງທີ 10 ຂອງ ຄະນະ ກຳມະການ ຄວາມຊົງຈຳ ແຫ່ງໂລກ, ສ່ວນພາກພື້ນ ອາຊີ ປາຊີຟິຫກ ຊຶ່ງຈັດຂຶ້ນ ຢູ່ນະຄອນຫລວງ ອຸລານບາຕໍ ຂອງ ມົງໂກລີ ເມື່ອວັນທີ 7-8 ພືດສະພາ ຜ່ານມາ. ປັດຈຸບັນ ຈີນ ມີວັດຖຸທີ່ຂຶ້ນທະບຽນ ເປັນມໍລະດົກໂລກ ທາງເອກະສານ ປະຈຳແຜນງານ ຄວາມຊົງຈຳ ແຫ່ງໂລກ ຂອງອຸຍແນັສໂກ , ສ່ວນພາກພື້ນ ອາຊີປາຊີຟິກ ຈຳນວນ 17 ລາຍການ
ທຸກ​ມື້​ນີ້, ຮ້ານ​ອາຫານ​ປະ​ເພດ​ເສັ້ນ ໂດຍສະເພາະຮ້ານເຝີ ແມ່ນມີ​ຂາຍ​ທົ່ວ​ໄປ ​ບໍ່ວ່າ​ຈະ​ຢູ່​ເຂດ​ໃດ​​ຕ້ອງ​ມີ​ ເພາະ​ເປັນ​ອາຫານທີ່​ຄົນ​ນິຍົ​ມກິນຫລາຍ ແຕ່ບໍ່ ໝາຍຄວາມວ່າ ຮ້ານເຝີທຸກຮ້ານ ຈະຂາຍດີຄືກັນໝົດ ສິ່ງທີ່ສາມາດດຶງດູດລູກຄ້າ ໃຫ້ນິຍົມຊົມຊອບ ແມ່ນຂຶ້ນກັບລົດຊາດ ແລະ ມີເອກະລັກສະເພາະ. ດັ່ງນັ້ນ, ຄໍລໍາ​ສົ່ງ​ ເສີມທຸລະ​ກິດມື້ນີ້ ຂໍພາທ່ານ​ມາ​ຮູ້ຈັກ ຮ້ານ​​ເຝີ​ແຊບອີກຮ້ານໜຶ່ງ ທີ່ຢູ່​​ເຂດບ້ານໜອງພະຍາ ​ເມືອງ​ໄຊທາ​ນີ ນະຄອນຫລວງ​ວຽງຈັນ ນັ້ນກໍຄືຮ້ານເຝີແຊບນໍ້າໜຶ່ງ ຊຶ່ງຈຸດ ເດັ່ນຂອງຮ້ານນີ້ ແມ່ນ​ນໍ້າ​ເຝີ ທີ່ມີລົດຊາດ​ແຊບ ເປັນ​ເອກະ​ລັກສະ​ເພາະ​ ຖ້າທ່ານໄດ້ກິນ ແລ້ວ ຮັບປະກັນວ່າຖືກໃຈ ແລະ ຢາກກັບມາກິນອີກແນ່ນອນ. 
ທ່ານນາງ ສົມອຸໄທ ເສົາມະນີ ຫລື ນໍ້າໜຶ່ງ ​ເຈົ້າຂອງຮ້ານຜູ້ໃຈດີໄດ້ເວົ້າ​ໃຫ້​ຟັງ​ວ່າ: ຮ້ານເຝີແຊບນໍ້າໜຶ່ງ ເກີດຈາກແຮງບັນດານໃຈ ທີ່ຕົນເອງ ມັກຮັບປະທານອາຫານ ປະເພດເສັ້ນເປັນພື້ນຖານຢູ່ແລ້ວ ແລະ ໃນຄອບຄົວ ກໍມີພໍ່ປູ່ທີ່ເຄີຍເປີດຮ້ານອາຫານຮ້ານເຝີ ແລະ ເພິ່ນກໍມີສູດແຊບ ສະເພາະທີ່ບໍ່ຄືໃຜ ຊຶ່ງເປັນສູດ ທີ່ໃຜໄດ້ກິນ ແມ່ນຕິດອົກຕິດຕິດໃຈ ແລະ ຢາກກິນອີກ. ດັ່ງນັ້ນ, ເພື່ອສືບທອດມູນເຊື້ອ ສູດເຝີດັ່ງກ່າວໃຫ້ຍາວນານ ຂ້າພະເຈົ້າຈຶ່ງຕັດສິນໃຈ ເລີ່ມຕົ້ນເປີດ ຮ້ານເຝີແຊບນໍ້າໜຶ່ງ ໃນປີ 2021. ພາຍຫລັງເປີດແລ້ວ ກໍໄດ້ຮັບຄວາມນິຍົມ ຈາກລູກຄ້າພໍສົມຄວນ ຊຶ່ງ ໃນຮ້ານ ມີທັງອາຫານປະເພດເສັ້ນ ເຊັ່ນ: ເຝີ, ເຂົ້າປຽກ ແລະ ຍັງມີ ລາບ, ແກງເຄື່ອງໃນ ແລະ ລວກເສືອຮ້ອງໄຫ້, ໃນນີ້ລາຍການອາຫານ ທີ່ມີຄວາມໂດດເດັ່ນ ແລະ ປະທັບໃຈລູກຄ້າທີ່ສຸດແມ່ນເຝີ. ສຳລັບລາຄາ ເລີ່ມຕົ້ນມີດັ່ງນີ້ : ເຝີຖ້ວຍນ້ອຍ 20.000ກີບ , ເຝີຖ້ວຍໃຫຍ່ 30.000ກີບ, ເຂົ້າປຽກ ຖ້ວຍນ້ອຍ 15.000ກີບ, ເຂົ້າປຽກຖ້ວຍໃຫຍ່ 20.000ກີບ, ລາບ 25.000ກີບ/ຊຸດ, ແກງເຄື່ອງໃນ 15.000 ກີບ, ລວກເສືອຮ້ອງໄຫ້ 25.000ກີບ. ທ່ານນາງ ສົມອຸໄທ ຍັງເຜີຍໃຫ້ຮູ້ເຖິງເຄັດລັບ ການເຮັດທຸລະກິດ ດ້ານຮ້ານອາຫານ ໃຫ້ປະສົບຜົນສຳເລັດນັ້ນຄວາມສຳຄັນທີ່ສຸດ ຄືການເອົາໃຈໃສ່ໃນວັດຖຸ ດິບທີ່ນຳມາປຸງແຕ່ງ ຕ້ອງສົດໃໝ່ໃນແຕ່ລະມື້ ເພື່ອຮັບປະກັນໃຫ້ລູກຄ້າ ໄດ້ຮັບປະທານອາຫານທີ່ແຊບ, ຄຸນນະພາບດີ ທີ່ສຸດ.
ການຖອດຖອນບົດຮຽນ ຈາກການປະຕິບັດວຽກງານຜ່ານມາ ເພື່ອໃຫ້ເຫັນໄດ້ບັນດາມູນ ເຊື້ອອັນດີທີ່ຕ້ອງສືບຕໍ່ເສີມຂະຫຍາຍ ແລະ ຕັດສິນໃຈແກ້ໄຂໃຫ້ເດັດຂາດ ບັນດາຂອດຄົງຄ້າງ ແມ່ນສິ່ງຈໍາເປັນ ທີ່ຕ້ອງປະຕິບັດຢ່າງກົງໄປກົງມາ-ພາວະວິໄສ.
ຮັບຊາບຂໍ້ມູນການຕີລາຄາຢ່າງພາວະວິໄສ ການປ້ອງກັນ, ຄວບຄຸມ ແລະ  ແກ້ໄຂສະພາບການລະບາດ ຂອງພະຍາດໂຄວິດ-19 ທີ່ຄະນະສະເພາະກິດ ໄດ້ສະຫລຸບຕີລາຄາ ຖອດຖອນບົດຮຽນ ໃນເດືອນຜ່ານມາ ມີຫລາຍອັນທີ່ປະຕິບັດໄດ້ດີ ແລະ ອັນທີ່ຕ້ອງແກ້ໄຂປັບປຸງ...ສະພາບໂດຍລວມນັບແຕ່ຕົ້ນປີ 2022 ມາ ນີ້ການລະບາດຂອງໂຄວິດ-19 ຢູ່ປະເທດເຮົາແມ່ນມີທ່າອ່ຽງຫລຸດລົງ ຊຶ່ງໄດ້ມີການຕີລາຄາວ່າ ສາເຫດສ່ວນໜຶ່ງ ແມ່ນຍ້ອນອັດຕາປົກຫຸ້ມ ຂອງການສັກວັກຊິນທີ່ບັນລຸໄດ້ກວ່າ 50% ໃນທົ່ວປະເທດ, ຕໍ່ມາແມ່ນສາມາດຜະລິດ ຢາປິ່ນປົວພະຍາດດັ່ງກ່າວ ໄດ້ເອງຢູ່ພາຍໃນປະເທດ, ທັງໄດ້ມີຄູ່ມືທີ່ລະອຽດສົມຄວນ ໃຫ້ແກ່ຜູ້ ຕິດເຊື້ອ ທີ່ປິ່ນປົວຕົນເອງຢູ່ບ້ານເຮືອນ. ພ້ອມດຽວກັນນັ້ນ ກໍ່ມີການດຸນດ່ຽງ ໃນການປະຕິບັດມາດຕະການຄວບຄຸມ, ຜ່ອນຜັນ ໂດຍການຮ່ວມມືຂອງທົ່ວສັງຄົມ...
ການຕີລາຄາຍັງໃຫ້ເຫັນດ້ານທີ່ຄົງຄ້າງ ເປັນຕົ້ນ ການຂໍອະນຸມັດຄົນເຂົ້າ-ອອກເມືອງ ຍັງມີຫລາຍຂັ້ນຂອດ ທີ່ຈະຕ້ອງຮີບຮ້ອນປັບປຸງແກ້ໄຂ, ລວມທັງການນໍາໃຊ້ ອຸປະກອນຕິດຕາມທາງການແພດ ຜ່ານມາຍັງພົບຄວາມຫຍຸ້ງຍາກ ແລະ ບໍ່ມີປະສິດທິຜົນພໍ ຊຶ່ງຈະມີການຫັນເອົາການນໍາໃຊ້ ຄິວອາໂຄດ ຂອງລະບົບ ລາວ ເຄວາຍຊີ ແທນການນໍາໃຊ້ເຄື່ອງມື ຕິດຕາມທາງການແພດໃນໃກ້ນີ້...
ບັນຫາທີ່ສັງຄົມຕັ້ງຂຶ້ນ ກໍ່ເປັນປະເດັນກົງກັນການຕີລາຄາຖອດຖອນບົດຮຽນ ທີ່ຕ້ອງປັບປຸງ ນັ້ນແມ່ນການແກ້ຂອດຈໍາກັດ ໃນການອະນຸຍາດຄົນເຂົ້່າ-ອອກ ທີ່ໃຫ້ງ່າຍຂຶ້ນ ແລະ ຮັບປະກັນຄວາມປອດໄພ ເພາະເຮົາພວມເປີດຮັບນັກທ່ອງທ່ຽວ ຈາກຕ່າງປະເທດເຂົ້າມາ ໃນເຂດທ່ອງທ່ຽວສີຂຽວ ໃນໄລຍະທີ 1 ຊຶ່ງຖ້າ ເຮົາຖອດຖອນ ເຫັນບັນດາຂອດອຸດຕັນ ແລະ ແກ້ໄຂທັນການ ກໍ່ຈະເປັນຜົນດີ ໃຫ້ແກ່ການສືບຕໍ່ໄລຍະຕໍ່ໆໄປ ໃຫ້ບັນລຸຜົນສູງສຸດ ຕາມເປົ້າໝາຍທີ່ກໍານົດໄວ້.
ສະຫລຸບວ່າ ການສະຫລຸບຖອດຖອນບົດຮຽນຢ່າງກົງໄປກົງມາ ແລະ ພາວະວິໄສ ໃນເງື່ອນໄຂຂອງພວກເຮົາແມ່ນສໍາຄັນ, ຫລີກເວັ້ນການເກົາບໍ່ຖືກບ່ອນຄັນ, ບໍ່ຊັ້ນມັນກໍ່ແກ້ໄຂບໍ່ໄດ້ຈັກເທື່ອ, ຕ້ອງຮັບຮູ້ເຖິງຄວາມເປັນຈິງ ໃນເງື່ອນໄຂຂອງພວກເຮົາ. 
ກ່ອນທີ່ເຮົາຈະຮູ້ປະເມີນ ຫລື ຕີລາຄາຄົນອື່ນວ່າເປັນແນວໃດ, ຈັດຢູ່ກຸ່ມຄົນປະເພດໃດ ນັ້ນ ເຮົາຕ້ອງຮູ້ຈັກຕົນເອງກ່ອນ ຊຶ່ງບັນດານັກປາດອາຈານ, ຜູ້ຮຽນຮູ້ຕ່າງໆ ໄດ້ແບ່ງກຸ່ມຄົນອອກເປັນ 3 ປະເພດຄື: ໜຶ່ງກຸ່ມຄົນບໍ່ມັກເວົ້າມັກປາກ ແຕ່ພັດເຮັດ, ສອງທັງເວົ້າທັງເຮັດ ແລະ ປະເພດສຸດທ້າຍ ແມ່ນກຸ່ມຄົນ ທີ່ ມີແຕ່ເວົ້າແຕ່ບໍ່ເຮັດຫຍັງ ຊຶ່ງປະເພດທີ 3 ນີ້ຖືວ່າເປັນປະເພດທີ່ສັງຄົມປະຕິເສດທີ່ສຸດ.
ປັດຈຸບັນ, ກຸ່ມຄົນປະເພດທີສາມນີ້ ມີຫລາຍຢູ່ສັງຄົມບ້ານເຮົາ ຫລື ຢູ່ຕາມສຳນັກງານອົງການໃດໜຶ່ງ ໂດຍຄົນຈຳພວກນີ້ປຽບດັ່ງ" ຝາກ " ທີ່ ຄອຍເກາະກິນດູດເລືອດສຳນັກງານ, ອົງການທີ່ຄົນຈຳພວກນີ້ສັງກັດຢູ່. ເປັນຫຍັງຈຶ່ງມີ ກຸ່ມຄົນປະເພດທີສາມນີ້? ຕົວຢ່າງໃນຄອບຄົວໃດໜຶ່ງ, ພໍ່ແມ່ ຫລື ຜູ້ປົກຄອງມັກຈະໃຊ້ ສິ່ງ ລໍ້ຫູລໍ້ຕາ ຫລື ຕັ້ງລາງວັນໃດໜຶ່ງ ໃຫ້ລູກຫລານຕົນ ເພື່ອໃຫ້ຕັ້ງໃຈຮຽນ ເປັນຕົ້ນ ຖ້າລູກເສັງໄດ້ຄະແນນດີໄດ້ທີໜຶ່ງ...ຈະຊື້ອັນນັ້ນອັນນີ້ໃຫ້ " ຄອບຄົວ ທີ່ມີຖານະດີ ແມ່ນຈະບໍ່ມີບັນຫາຫຍັງ "ເພາະມັນໄດ້ກະຕຸ້ນ ເຮັດໃຫ້ລູກຫລານ ຂອງຕົນຕັ້ງໃຈສຶກສາຮ່ຳຮຽນ ເພື່ອຫວັງເອົາສິ່ງ ຂອງຕອບແທນດັ່ງກ່າວ. ທາງກົງ ກັນຂ້າມ ເມື່ອພວກເຂົາ ສາມາດເຮັດໄດ້ຕາມຄຳເວົ້າດັ່ງກ່າວ, ແຕ່ພໍ່ແມ່ ຫລື ຜູ້ປົກຄອງເອງ ບໍ່ສາມາດປະຕິບັດໄດ້ ຕາມຄຳໝັ້ນສັນຍາແລ້ວນັ້ນ, ລອງຄິດ ເບິ່ງວ່າພວກເຂົາ ຈະຄິດແນວໃດຕໍ່ຜູ້ເປັນພໍ່ເປັນແມ່, ແຕ່ທີ່ແນ່ນອນມັນຈະເຮັດໃຫ້ ພວກເຂົາໝົດສັດທາ ຫລື ຂາດຄວາມໄວ້ເນື້ອເຊື່ອໃຈກໍ່ເປັນໄດ້. ຄວາມຈິງແລ້ວ, ພໍ່ແມ່ ຫລື ຜູ້ ປົກຄອງ ບໍ່ຄວນສອນລູກຫລານຂອງຕົນ ຕາມວິທີນີ້, ຄວນຍົກໃຫ້ລູກຫລານ ຂອງຕົນເຫັນໄດ້ຄວາມໝາຍຄວາມສຳຄັນ ຂອງການສຶກສາ ເພາະຜູ້ທີ່ ປະສົບຜົນສຳເລັດ ໃນໜ້າທີ່ວຽກງານ, ມີວິຊາອາຊີບ, ມີວຽກເຮັດງານທຳດີໆ, ເປັນເຈົ້າເປັນນາຍ ລ້ວນແຕ່ເປັນຜູ້ມີວິຊາຄວາມຮູ້, ຖ້າເຮົາຕ້ອງ ການຢາກໃຫ້ຂອງຂວັນ ຫລື ສິ່ງຂອງຕອບແທນ ເພື່ອເປັນສິ່ງກະຕຸ້ນ, ສ້າງຂວັນກຳລັງໃຈໃຫ້ແກ່ລູກຫລານ ຂອງຕົນໃນໂອກາດວັນສຳຄັນຕ່າງໆ ຫລື ເມື່ອພວກເຂົາ ສາມາດເສັງໄດ້ຄະແນນດີ ຫລື ໄດ້ທີໜຶ່ງ...ເຮົາຄວນຄິດເຖິງທ່າແຮງ, ຄວາມສາມາດຂອງຄອບຄົວວ່າ ຈະສາມາດໃຫ້ເຂົາໄດ້ຊ່ຳໃດພຽງເທົ່ານີ້ເຂົາກໍ ຈະຮູ້ສຶກດີໃຈສຸດໆແລ້ວ.
ນີ້ເປັນພຽງຕົວຢ່າງທີ່ຍົກຂຶ້ນໃນສ່ວນຂອງສະຖາບັນຄອບຄົວເທົ່ານັ້ນ ແລະ ຢູ່ຕາມສຳນັກງານ, ອົງການ ຫລື ຫົວໜ່ວຍທຸລະກິດ ພາກເອກະຊົນກໍ່ເຊັ່ນດຽວກັນ ຖ້າມົວແຕ່ມັກໃຊ້ວິທີນີ້ ເພື່ອກະຕຸ້ນໃຫ້ພະນັກງານ ລັດຖະກອນຫ້າວຫັນ ຕໍ່ໜ້າທີ່ວຽກງານໂດຍບໍ່ຄິດວ່າ: ພວກເຂົາຈະຮູ້ສຶກແນວໃດ? ແນ່ນອນເປັນ ເລື່ອງດີ ແລະ ເປັນນະໂຍບາຍ ທີ່ສົມເຫດສົມຜົນ, ແຕ່ທາງທີ່ດີກໍບໍ່ສົມຄວນໃຊ້ວິທີນີ້ ເພື່ອກະຕຸ້ນໃຫ້ຫ້າວຫັນ ຕໍ່ໜ້າທີ່ວຽກງານ.ໂດຍລວມແລ້ວ,ຖ້າເຮົາເອງບໍ່ສາມາດເຮັດໄດ້ ຕາມຄຳໝັ້ນສັນຍາທີ່ມີຕໍ່ພວກເຂົາ" ກໍ່ຄວນຍົກ ຫລື ຊີ້ແຈງຖະແຫລງໄຂ ໃຫ້ພວກເຂົາເຫັນວ່າ: ທຸກສິ່ງຢ່າງທີ່ພວກເຮົາເຮັດໄປນັ້ນ ບໍ່ແມ່ນເພື່ອຫຍັງ ຊຶ່ງຄວາມຈິງແລ້ວ ກໍ່ເພື່ອຄວາມກ້າວໜ້າ ໃນໜ້າທີ່ວຽກງານຂອງພວກເຮົາເອງ.
ແນວໃດກໍ່ດີ, ການກະຕຸ້ນຈິດໃຈໃຫ້ຫ້າວຫັນ ດ້ວຍການມອບຂອງຂວັນລາງວັນນັ້ນ ຖືວ່າສົມຄວນມີນະໂຍບາຍດັ່ງກ່າວນີ້, ແຕ່ຕ້ອງອີງໃສ່ທ່າແຮງ, ເງື່ອນ ໄຂຂອງສຳນັກງານອົງການ ແລະ ທີ່ສຳຄັນຄືຢ່າເປັນ ແຕ່ເວົ້າ, ບາດໄປເຮັດແລ້ວພັດບໍ່ໄດ້ຫຍັງໝົດ. ເອົາເປັນວ່າທ່ານຜູ້ອ່ານທ່ານໃດ ທີ່ບໍ່ແນ່ໃຈວ່າຕົນເອງຈະ ຈັດຢູ່ ໃນກຸ່ມຄົນ ປະເພດໃດກໍ່ລອງໆ ຖາມໂຕເອງຄືນເບິ່ງວ່າ ຕົນເອງມີພຶດຕິກຳທີ່ກ່າວດັ່ງຂ້າງເທິງນັ້ນຫລືບໍ່? ຖ້າມີກໍ່ຟ້າວປັບປ່ຽນທັດສະນະຂອງຕົນຄືນໃໝ່ ເພື່ອເຮັດ ໃຫ້ການດຳລົງຊີວິດ ກໍ່ຄືການປະຕິບັດໜ້າທີ່ການງານ ຢູ່ໃນຂອບຂອງການກ້າວໄປທາງໜ້າດ້ວຍຄວາມສາມັກຄີ, ກະຕືລືລົ້ນ ຫລື ຄວາມຈິງໃຈ ແລະ ກໍ່ຈິງ ຈັງມຸ່ງສູ່ ຄວາມສຳເລັດດັ່ງໄດ້ຕັ້ງເປົ້າໝາຍເອົາໄວ້
ເພື່ອເຮັດໃຫ້ການສະເຫລີມສະຫລອງວັນສຳຄັນດັ່ງກ່າວ ເຕັມໄປດ້ວຍບັນຍາກາດຟົດຟື້ນ ແລະ ມີຄວາມໝາຍສຳຄັນນັ້ນ ທ່ານ ບຸນທອງ ຈິດມະນີ ກໍາມະການກົມການເມືອງ ສູນກາງພັກ, ຜູ້ປະຈໍາການຄະນະເລຂາທິການ ສູນກາງ ພັກ, ປະທານຄະນະ ຊີ້ນໍາລະດັບຊາດ ເພື່ອສະເຫລີມສະຫລອງ ປີສາມັກຄີ ມິດຕະພາບ ລາວ-ຫວຽດນາມ ໄດ້ມີຄຳເຫັນຊີ້ນຳ ໃນກອງປະຊຸມປຶກສາຫາລື ການກະກຽມ ສະເຫລີມສະຫລອງ ປີສາມັກຄີມິດຕະພາບ ລາວ-ຫວຽດນາມ ປີ 2022 ວ່າ: ການສະເຫລີມສະຫລອງ ສອງວັນປະຫວັດສາດເທື່ອນີ້ ແມ່ນມີຄວາມໝາຍສໍາຄັນຫລາຍ ສໍາລັບສອງພັກ-ສອງລັດ ກໍຄື ປະຊາຊົນສອງຊາດ ລາວ- ຫວຽດນາມ ແລະ ເປັນການຫວນຄືນມູນເຊື້ອ ແຫ່ງສາຍພົວພັນ ມິດຕະພາບ ອັນຍິ່ງໃຫຍ່, ຄວາມສາມັກຄີພິເສດ ແລະ ການຮ່ວມມືຮອບດ້ານ ລາວ-ຫວຽດນາມ ນັບແຕ່ພາລະກິດ ຕໍ່ສູ້ປົດປ່ອຍຊາດ ແລະ ການສ້າງສາພັດທະນາ ໃນປັດຈຸບັນ, ທັງເປັນບັ້ນໃຫຍ່ໜຶ່ງ ໃນການສຶກສາອົບຮົມ ການເມືອງ-ແນວຄິດ ໃຫ້ທຸກ ເປົ້າໝາຍ ທົ່ວສັງຄົມ ເປັນຕົ້ນ: ສະມາຊິກພັກ, ພະນັກງານ, ທະຫານ, ຕຳຫລວດ ແລະ ປະຊາຊົນລາວບັນດາເຜົ່າ ໂດຍສະເພາະຄົນຮຸ່ນໜຸ່ມ ໃຫ້ຮັບຮູ້, ເຂົ້າໃຈຖືກຕ້ອງ, ເລິກເຊິ່ງ ແລະ ໜັກແໜ້ນ.
ເພື່ອແນໃສ່ໃຫ້ການສະເຫລີມສະຫລອງບັນລຸຕາມຄາດໝາຍນັ້ນ ທຸກຂະແໜງການທັງສູນກາງ ແລະ ທ້ອງຖິ່ນ ຈົ່ງພ້ອມກັນ ເອົາໃຈໃສ່ກະກຽມ ໂດຍການຫັນບັນດາ ກິດຈະກໍາຕ່າງໆ ໃຫ້ເປັນອັນລະອຽດ ແລະ ເປັນແຜນຈັດຕັ້ງປະ ຕິບັດ ໃນແຕ່ລະເດືອນ ແລະ ແຕ່ລະໄລຍະ; ການຈັດຕັ້ງປະຕິບັດ ໃຫ້ເນັ້ນ ໃສ່ເນື້ອໃນເປັນຕົ້ນຕໍ ແລະ ຮູບການເປັນອົງປະກອບສໍາຄັນ, ມີຫລາຍຮູບຫລາຍສີ, ມີຄວາມເບີກບານມ່ວນຊື່ນ, ເປັນຂະບວນຟົດຟື້ນ, ມີຊີວິດຊີວາ ແລະ ກາຍເປັນ ສັນຍະລັກ ບົນພື້ນຖານຮັບປະກັນ ໄດ້ຄວາມສະຫງົບປອດໄພ ແລະ ປະຢັດມັດທະຍັດ ໂດຍຈະສຸມໃສ່ ຈັດຕັ້ງປະຕິບັດ 8 ກິດຈະກໍາໃຫຍ່ ຄື: ພິທີເປີດ ແລະ ປິດປີສາມັກຄີ ມິດຕະພາບ 2022; ການແລກປ່ຽນ ຢ້ຽມຢາມຂອງ ຄະນະຜູ້ ແທນທຸກຂັ້ນ, ພົບປະສັງສັນ, ການຮ່ວມມື ລະຫວ່າງບັນດາ ຂະແໜງການຂັ້ນສູນກາງ ແລະ ທ້ອງຖິ່ນ ຂອງສອງປະເທດ ແລະ ແລກປ່ຽນພົບປະ ມິດຕະພາບ ລະຫວ່າງປະຊາຊົນ ຂອງສອງປະເທດ; ການຈັດງານ ໂຮມຊຸມນຸມມິດຕິງ (ໃນ ວັນທີ 18 ກໍລະກົດ 2022); ການແລກປ່ຽນ ສານອວຍພອນ ຂອງການນໍາທຸກຂັ້ນ; ແລກປ່ຽນສິລະປະ ວັນນະຄະດີ, ວັດທະນະທໍາ, ການສຶກສາ ແລະ ກິລາ; ການເຄື່ອນໄຫວ ເພີ່ມທະວີການຮ່ວມມື ທາງດ້ານເສດຖະກິດ, ການຄ້າ- ການ ລົງທຶນ; ການໂຄສະນາ ເຜີຍແຜ່ຜ່ານສື່ມວນຊົນ ເຊັ່ນ: ພິມປຶ້ມວາລະສານ, ບົດຄວາມ, ໜັງສືພິມ, ສໍາພາດທາງວິທະຍຸ, ໂທລະພາບ ແລະ ອື່ນໆ; ການຍ້ອງຍໍ ປະດັບຫລຽນໄຊ ແລະ ຫລຽນກາຕ່າງໆ ຊຶ່ງທຸກກິດຈະກຳ ຕ້ອງສ່ອງແສງ ໃຫ້ ເຫັນຜົນງານ ແລະ ຜົນສຳເລັດ ແຫ່ງການພົວພັນຮ່ວມມື ແບບພິເສດ ແລະ ຮອບດ້ານ ຂອງສອງພັກ, ສອງລັດ ແລະ ປະຊາຊົນສອງຊາດ ລາວ-ຫວຽດນາມ ທັງເປັນການປຸກລະດົມ ໃຫ້ທົ່ວສັງຄົມ ໂດຍສະເພາະຄົນຮຸ້ນໜຸ່ມ ໃຫ້ຮັບຮູ້ເຂົ້າໃຈ ແລະ ພ້ອມກັນເສີມຂະຫຍາຍ ມູນເຊື້ອດັ່ງກ່າວ ໃຫ້ຍືນຍົງຕະຫລອດໄປ
ຄຳ​ວ່າ: ​​​“ເຮັດ​ຫລາຍ​ກວ່າ​ເວົ້າ” ​ເປັນຄຳ​ທີ່​ໄດ້​ຍິນ​ມາ​ແຕ່​​ເຫິງ​ນານ ​ແຕ່ໜ້ອຍ​ຄົນ​ທີ່​ຈະ​ເຮັດ​ໄດ້ ບໍ່​ແມ່ນ​ຍ້ອນ​ມັນ​ຍາກ​ ຫລື ລໍາບາກ​ດອກ ​ແຕ່​ຄົນ​ເຮົາ​ມັກ​ລຶ້ງ​ທີ່​ຈະ​ເວົ້າ​ຫລາຍໆ ​ໂດຍ​ບໍ່​ຮູ້​ວ່າ: ການ​ເວົ້າ​ໃຫ້​ໜ້ອຍໆ ຄິດ​ໃຫ້​ຫລາຍໆ ລົງ​ມື​ເຮັດ​ເລື້ອຍໆ ​ເປັນ​ຫົນທາງ​ທີ່​ດີ​ທີ່​ສຸດ​ທີ່ຈະ​ພາ​​ໄປ​ສູ່​ຄວາມ​ສໍາ​ເລັດ.
​ເວົ້າ​ໃຫ້​ໜ້ອຍ: ຄົນ​ບາງ​ຄົນ​ເວົ້າ​ຫລາຍ ​ແຕ່​ເຮັດ​ບໍ່​ໄດ້​ຈັກ​ແນວ ຫລື ມົວ​ເມົາ​ນຳ​ແຕ່​ເວົ້າ ຈົນ​ລື​ມທີ່​ຈະ​ຟັງ, ​ເມື່ອ​ເວົ້າ​ຫລາຍ ສະມາທິ​ຈະ​ຫລຸດ​ລົງ ​ແລະ ​ຖ້າ​ບໍ່​ມີ​ສະມາທິ ​ໂອກາດ​ໃນ​ການ​ທີ່​ຈະ​ຂາດ​ສະຕິ​ປັນຍາ ກໍ​ຈະ​ມີ​ຫລາຍ​ຂຶ້ນ ດັ່ງ​ນັ້ນ ຄົນ​ເຮົາ​ບໍ່​ຄວນ​ເວົ້າ​ຫລາຍ, ຖ້າ​ຈະ​ເວົ້າ ກໍ​ໃຫ້​ເວົ້າ​ແຕ່​ແນວ​ດີໆ ທີ່​ຈະ​ນຳ​ຜົນ​ປະ​ໂຫຍ​ດມາ​ໃຫ້​ຕົນ​ເອງ​ດີກ​ວ່າ. ຢ່າ​ລືມ​ວ່າ ການ​ຟັງ ສ້າງ​ຄວາມ​ສຳ​ເລັດ​ໄດ້​ດີກ​ວ່າການ​ເວົ້າ ​ແລະ ຄົນ​ທີ່​ປະສົບ​ຜົນສຳ​ເລັດ​ສ່ວນ​ໃຫຍ່ ກໍ​ຈະ​ຟັງ​ຫລາຍ​ກວ່າ​ເວົ້າ ​ເພາະ​ການ​ຟັງ​ເຮັດ​ໃຫ້​ເກີດ​ຄວາມ​ຄິດ ​ແລ​ະ ປັນຍາ ສາມາດ​ນຳ​ເອົາ​ເລື່ອງ​ທີ່​ຟັງ​ໄປ​ຕໍ່​ຍອດ​ໄດ້​ຫລາກ​ຫລາຍ.
ຄິດ​ໃຫ້​ຫລາຍ: ບາງ​ຄົນ​ຄິດ​ຈາກ​ຈະ​ເວົ້າຫຍັງ​ກໍ​ເວົ້າ​ອອກ​ມາ​ເລີຍ ບໍ່​ເຄີຍ​ຄິດ​ວ່າ ຄຳ​ເວົ້າ​ທີ່​ເປັ່ງ​ອອກ​ໄປ​ນັ້ນ ຈະ​ສົ່ງ​ຜົນ​ກະທົບ​ຫຍັງ​ແດ່, ​ແຕ່​ນອກຈາກ “ຄິດ​ກ່ອນ​ເວົ້າ” ​ແລ້ວ ຕ້ອງ​ຄິດ​ໃຫ້​ຫລາຍ​ຂຶ້ນ​ກວ່າ​ເກົ່າ. ຄິດ​ໃຫ້​ຫລາຍ ​ໃນ​ທີ່​ນີ້​ໝາຍ​​ເຖິງ​ການ​ຄິດ​​ແນວ​ໃດ ຈຶ່ງ​ເປັນ​ເຫດ ​ເປັນ​ຜົນ ລະອຽດ​ຮອບ​ຄອບ ຄຳນຶງ​ຜົນ​ທີ່​ຈະ​ຕາມ​ມາ, ບໍ່​ແມ່ນ ການ​ໃຊ້​ເວລາ​ຄິດ​ດົນໆ ​ເພາະ​ບາງ​ເທື່ອ​ການ​ໃຊ້​ເວລາ​ດົນ ກໍ​ບໍ່​ໝາຍ​ຄວາມ​ວ່າ​ຈະ​ດີ ຂໍ​ພຽງ​ມີ​ສະມາທິ​ຢູ່​ກັບ​ຄວາມ​ຄິດ​ໃຫ້​ສູງ​ທີ່​ສຸດ, ຄິດ​ກັ່ນ​ຕອງ​ໃຫ້​ດີ ​ໃຊ້​ສະຕິ ​ແລະ ປັນຍາ​ຢ່າງຮອບ​ຄອບ ຄວາມ​ຄິດ​ດີໆ ກໍ​ຈະ​ອອກ​ມາ​ເອງ.
ລົງມື​ເຮັດ​ຫລາຍໆ​ເລື້ອຍໆ: “​ເວົ້າ” “ຄິດ” ​ແຕ່ “ບໍ່​ເຮັດ” ກໍ​ບໍ່​ມີ​ປະ​ໂຫຍ​ດ ​ເໝືອນ​ດັ່ງ​ຄົນ​ທີ່​ປະສົບ​ຜົນສຳ​ເລັດ ​ເຂົາ​ຈະ​ລົງມື​ເຮັດ​ຫລາຍ​ກວ່າ​ເວົ້າ ​ແລະ ຄົນ​ແບບ​ນີ້​ກໍ​ມີ​ໂອກາດ​ປະສົບ​ຜົນສຳ​ເລັດ​ກວ່າ​ຜູ້​ອື່ນ ​ເພາະ​ບໍ່​ຕ້ອງ​ເສຍ​ເວລາ, ​ເປືອງ​ແຮງ​ທີ່​ຈະ​ເວົ້າ​ຕອບ​ໂຕ້​ກັບ​ໃຜ ຫລື ອັນ​ໃດ, ​ເມື່ອ​ໃຊ້​ຄວາມ​ຄິດ​ທີ່​ຜ່ານ​ການ​ກັ່ນ​ຕອງ​​ເປັນ​ຢ່າງ​ດີ ກໍ​ລົງມື​ເຮັດ​ໄດ້​ທັນ​ທີ.
​ເມື່ອບໍ່ “​ເວົ້າ” ຫລາຍ ກໍ​ເຮັດ​ໃຫ້ “ລົງມື​ເຮັດ” ​ໄດ້​ຫລາຍ ​ແລະ ຖ້າ​ເຮັດ​​ໄດ້​ຫລາຍ ກໍ​​ພາ​ໃຫ້​ເຫັນ​ຜົນ​ ​ສູງ ຈຶ່ງ​ບໍ່​ແມ່ນ​ເລື່ອງ​ແປກ.
ບາງ​ຄົນ​ຄິດ​ວ່າ ການ​ເວົ້າ​ໃຫ້​ໜ້ອຍ ຄິດ​ໃຫ້​ຫລາຍ ລົງມື​ເຮັດ​ເລື້ອຍໆ​ຕໍ່​ເນື່ອງ ​ເປັນ​ເລື່ອງ​ທຳ​ມະ​ດາ ບໍ່​​ແມ່ນ​ເລື່ອງ​ຍາກ​ຈັກ​ໜ້ອຍ ​ແຕ່​ທຳ​ມະ​ຊາດ​ຂອງ​ຄົນ​ເຮົາ ພັດ​ບໍ່​ເປັນ​ແນວ​ນັ້ນ, ຄວນ​ສ່ວນ​ໃຫຍ່ ມັກ​ຈະ​ເວົ້າ​ຫລາຍ ຄິດ​ໜ້ອຍ ​ແລະ ບໍ່​ລົງມື​ເຮັດ​ຈັກ​ເທື່ອ ​ເພາະສະ​ນັ້ນ ຖ້າ​ຢາກ​ປ່ຽນ​ຕົນ​ເອງ​ໃຫ້​ເປັນ​ຄົນ​ທີ່​ດີ​ຂຶ້ນ ປະສົບ​ຜົນສຳ​ເລັດ​ຫລາຍ​ຂຶ້ນ ກໍ​ຕ້ອງ​ເວົ້າ​ໃຫ້​ໜ້ອຍ ​ຮູ້​ກາລະ​ເທສະ​ເວລາ​ໃດ​ຄວນ​​ເວົ້າ, ຄິດ​ໃຫ້​ຫລາຍ ລົງມື​ເຮັດ​ຫລາຍໆ ​ແລະ ​ເປັນ​ປະຈຳ.
ບຸນປີໃໝ່ປະຈຳຊາດຫວຽດນາມ ຫລື ເຕັດ ເປັນບຸນປະເພນີ ສົ່ງທ້າຍປີເກົ່າ ຕ້ອນຮັບປີໃໝ່ ຊຶ່ງແຕ່ໃດໆມາ ບຸນປີໃໝ່ ບໍ່ພຽງແຕ່ເປັນໂອກາດ ໃຫ້ສະມາຊິກ ທຸກຄົນໃນຄອບຄົວ ລູກຫລານ ມາປຸ້ມລຸມ ເຕົ້າໂຮມກັນຕ້ອນຮັບປີໃໝ່ເທົ່ານັ້ນ ຫາກຍັງແມ່ນໂອກາດທີ່ຄົນຫວຽດນາມ ໄດ້ຮ່ວມເສີມຂະຫຍາຍຮີດຄອງ ປະເພນີທີ່ດີງາມໃນມື້ບຸນສຳຄັນຂອງຕົນອີກ.
ມື້​ສົ່ງ​ທ້າຍ​ປີ​ເກົ່າຂອງ​ຄົນ​ຫວຽດນາມປີ​ນີ້ ກົງກັບວັນຈັນທີ 31 ມັງກອນ 2022 ​ແລະ ບຸນປີ​ໃໝ່ ບຸນ​ເຕັດ ກົງກັບ​ວັນ​ອັງຄານ​ທີ 1 ກຸມພາ 2022 ຊຶ່ງເຂົາເຈົ້າມັກເວົ້າວ່າ: “ເຮັດວຽກໝົດປີເພື່ອຈ່າຍສາມວັນ” ດັ່ງນັ້ນໃນບຸນນີ້, ຄົນຫວຽດນາມ ບໍ່ວ່າຈະດຳລົງຊີວິດຢູ່ແຫ່ງໃດໃນໂລກນີ້ ຕ່າງກໍສະເຫລີມສະຫລອງບຸນປະເພນີຢ່າງມ່ວນຊື່ນ ແລະ ເຕັມໄປດ້ວຍຄວາມສຸກ ຄວາມຫວັງ ທ່າມກາງ ການເຝົ້າລະວັງພະຍາດໂຄວິດ-19, ສ່ວນບັນຍາກາດ ການສະຫລອງປີໃໝ່ຫວຽດນາມ ຢູ່ລາວກໍມີສີສັນ​ເຊັ່ນ​ກັນ ​ໂດຍ​ສະ​ເພາະ​ຕາມ​ແຄມ​ທາງ ມີ​ຮ້ານ​ຂາຍ​ຕົ້ນ​ໄມ້​ປະດັບ ​ທີ່ຄົນ​ຫວຽດນາມ​ຖື​ວ່າ ​​ເປັນ​ສິລິ​ມຸງຄຸນ ​ແລະ ຮ້ານ​ເຄື່ອງນຸ່ງ​ຫົ່ມ​ປະຈຳ​ຊາດ​ຫວຽດນາມ ລວມທັງ​ເຂົ້າຕົ້ມ​ເຂົ້າໜົມ ຊຶ່ງ​ເປັນ​ເອກະລັກ​ຂອງ​ບຸນ​ເຕັດ.
ປະເພນີ ຕ້ອນຮັບເຕັດ ຢູ່ແຕ່ລະເຂດແຄວ້ນທ້ອງຖິ່ນຂອງ​ຫວຽດນາມ ແຕກຕ່າງກັນເລັກໜ້ອຍ, ແຕ່ໂດຍລວມມີສັນຍະລັກ 4 ຢ່າງຄື ການຊື້ເຄື່ອງ, ການຈັດພິທີກຳ, ການກິນ ແລະ ການຫລິ້ນ ຊຶ່ງໃກ້ຈະຮອດມື້ບຸນປີໃໝ່, ຈະຈັດຕະຫລາດນັດຂຶ້ນ ແລະ ສຳລັບຢູ່ບ້ານເຮົາແລ້ວ, ຕະຫລາດ ຫລື ຮ້ານຂາຍເຄື່ອງແຫ້ງຕ່າງໆລ້ວນ ແຕ່ເອົາເຄື່ອງເຕັດ ມາຈຳໜ່າຍເພື່ອຕອບໂຈດຄ່ານິຍົມ ຫລິ້ນບຸນຂອງຄົນຫວຽດນາມ. ເຄື່ອງທີ່່ເຂົາເຈົ້ານິຍົມຊື້ ຄືຕົ້ນດອກຄາຍ, ກິ່ງດອກມາຍ, ຕົ້ນໝາກແປ້ນ, ເຫລົ້າ, ພາບແຕ້ມໂຕໜັງສື ທີ່ມີຂໍ້ຄວາມຂອງຄວາມປາຖະໜາວ່າ ຂໍໃຫ້ລູກຫລານຮ່ຳຮຽນສະຫລາດ.
ສຳລັບ ວັດ​ທະນະ​ທຳການກິນ ຈາກຄວາມເຊື່ອທີ່ວ່າ “ແຈກຫາພໍ່ແມ່ ມື້ອຶດ, ສາມມື້ບຸນ ແມ່ນມື້ອີ່ມ” ສະນັ້ນ ໃນມື້ບຸນ ເຖິງວ່າ ຈະທຸກຍາກສ່ຳໃດ, ເຂົາເຈົ້າຕ້ອງພະຍາຍາມຊອກຫາ ຂໍຢືມເພື່ອຕົບແຕ່ງພາເຂົ້າໃຫ້ອຸດົມສົມບູນ, ຄົບຖ້ວນກວ່າມື້ທຳມະດາ ໝາຍຄວາມວ່າ ເຂົາເຈົ້າ ຖືສຳຄັນການກິນ ການດື່ມ ໃຫ້ອີ່ມ ແລະ ພຽງພໍ ໃນມື້ບຸນ ຊິ່ງແຝງດ້ວຍແຮງປາຖະໜາວ່າປີໃໝ່ຈະເປັນ ປີທີ່ມີຊີວິດອຸດົມສົມບູນຍາວນານ.
ສ່ວນພາເຂົ້າໃນມື້ບຸນປີໃໝ່ມີເຂົ້າຕົ້ມ, ໄກ່ຕົ້ມ, ຫົວຜັກບົ່ວດອງ, ຫົວສະຄູດອງ, ແໜມ, ຢໍ່, ແກງໜໍ່ໄມ້, ຂາໝູ, ຕົ້ມເຄັມຊີ້ນໃສ່ນ້ຳໝາກພ້າວ, ຕົ້ມເສັ້ນລ້ອນໃສ່ເຄື່ອງໃນໄກ່ ແລະ ອື່ນໆ. ນອກນີ້ ຍັງມີເຂົ້າໜົມເຊັ່ນ: ເຂົ້າໜົມຂີງ​ແຫ້ງ​ເອືອບ​ນ້ຳຕານ, ເຂົ້າໜົມໝາກພ້າວ, ໝາກໂຕ່ນ, ແກ່ນດອກບົວ, ແກ່ນໝາກໂມ, ເຊື້ອມ, ເຫລົ້າ, ເບຍ, ນ້ຳຫວານ...
ພິທີກຳຂອງບຸນປີໃໝ່​ເຕັດ​ນີ້ ​ແມ່ນຕິດພັນກັບຄວາມເຊື່ອຖື, ການບູຊາເສັ່ນໄຫວ້ ເພາະເຂົາເຈົ້າເຊື່ອຖືບູຊາທຳມະຊາດ, ຈະລິຍະທຳ ຄຸນນະທຳ ບຸນຄຸນຂອງບັນພະບູລຸດ ຈຶ່ງຂາບໄຫວ້ ສັກກາລະ ຜູ້ທີ່ລ່ວງລັບໄປແລ້ວລວມເຖິງເທບເທວະດາຟ້າແຖນ.
ຕາມ​ປົກກະຕິ​ແລ້ວ, ບຸນປະເພນີ ໄດ້ກຳນົດເປັນເວລາ 3 ວັນຂອງຕົ້ນເດືອນຈຽງ, ແຕ່ຄົນຫວຽດນາມ ຈະມີມື້ພັກດົນເປັນອາທິດ ເປັນເດືອນເພາະກ່ອນ ແລະ ຫລັງມື້ບຸນຫລາຍສິບວັນ ຈະເຄື່ອນໄຫວຫລາຍຢ່າງທີ່ພົວພັນກັບບຸນຢ່າງລຽນຕິດ ​ແລະ ​ໃຫ້ຄຶກຄື້ນທີ່ສຸດ. ຫລັງຕ້ອນຮັບປີໃໝ່ແລ້ວ, ເຂົາເຈົ້າກໍຈະ ເຂົ້າວັດເພື່ອຂໍພອນຂໍໂຊກລາບ, ອະທິຖານໃຫ້ທຸກສິ່ງທຸກຢ່າງດີງາມ, ທຳມາ ຫາກິນສະດວກ ແລະ ປະສົບຜົນສຳເລັດຕະຫລອດປີ.
ໄລຍະມື້ບຸນ, ທຸກຄົນມັກຈະໄປຢ້ຽມຢາມກັນ ເພື່ອອວຍພອນ, ຖ້າເປັນລູກຫລານກໍ່ອວຍພອນພໍ່ເຖົ້າແມ່ເຖົ້າ, ພໍ່ແມ່ ໃຫ້ມີສຸຂະພາບແຂງແຮງ ອາຍຸຍືນຍາວ ແລະ ພໍ່ເຖົ້າແມ່ເຖົ້າ ພໍ່ແມ່ ກໍ່ຈະອວຍພອນໃຫ້ລູກຫລານ ເປັນຄົນຄຳຮູ້ກະຕັນຍູ; ຖ້າເປັນເພື່ອນມິດສະຫາຍກັນ ກໍ່ອວຍພອນໃຫ້ຊື້ໄດ້ຂາຍໝານຈະເລີນຮຸ່ງເຮືອງໃນ ໜ້າທີ່ວຽກງານ. ນອກນີ້ ຍັງມີຮີດຄອງອວຍພອນອາຍຸ, ອວຍ ພອນໂດຍການແຈກເງິນ ເປັນຊອງສີແດງ ທີ່ໝາຍເຖິງ ໃຫ້ພອນຈົ່ງມີຄວາມສຸກ ໂຊກລາບ.
ສ່ວນການຫລິ້ນບຸນປີໃໝ່, ແຕ່ລະຄອບຄົວຈະມີພິທີໜຶ່ງ ເອີ້ນວ່າ ການເສັ່ນໄຫວ້ມື້ສິ້ນສຸດວັນບຸນ ຊຶ່ງສະແດງໃຫ້ເຫັນຈະລິຍະທຳຂອງຜູ້ມີຄຸນນະທຳ, ກິນເຂົ້າຄິດ ຮອດຄຸນນາ ກິນປາຄິດຮອດຄຸນນ້ຳ ທັງເປັນການເຊື່ອມສາຍພົວພັນຂອງຄົນໃນຄອບຄົວ, ວົງຕະກຸນ ໃຫ້ຮັກແພງສະໜິດແໜ້ນກັນຍິ່ງຂຶ້ນ.
ຕະຫລອດໄລຍະບຸນປີໃໝ່, ເຂົາເຈົ້າ ຍັງນິຍົມໄປວັດທີ່ມີຊື່ສຽງ, ສັກສິດ ແລະ ຢູ່ໄກເພື່ອເປັນການພັກຜ່ອນ, ຕາງໄປທ່ຽວ ແລະ ຂໍພອນຈາກວັດຕ່າງໆໂດຍເຊື່ອວ່າ ການເຂົ້າວັດໃນມື້ທຳອິດຂອງປີໃໝ່ ແມ່ນໄປຫາຄວາມເປັນສິລິມຸງຄຸນ, ເປັນການສະແດງເຖິງຄວາມອ່ອນນ້ອມ, ຂໍພອນເພື່ອປັດເປົ່າສິ່ງເສົ້າໝອງໃນປີເກົ່າ ແລະ ລໍຖ້າຕ້ອນຮັບສິ່ງທີ່ດີງາມຈາກປີໃໝ່.
ເມື່ອ​ໂລກ​ນີ້ ​ໄຮ້​ແສງ​ແຫ່ງ​ອາທິດ ຈະ​ມືດ​ມິດ ສ່ອງ​ອັນ​ໃດ​ກໍ​ບໍ່​ເຫັນ ຄົນ​ບໍ່​ຍອມ​ຟັງ​ທຳ ມັກ​ທຸກຍາກ​ເຂັນ ​ເພາະ​ບໍ່​ເຫັນ​ດີ​ຊົ່ວ​ ທີ່​ຕົວ​ກະທຳ !
ໄດ້​ຟັງ​ກ່ຽວ​ກັບ​ຄຳ​ສອນ​ອຳ​ມະຕະຂອງ ພະ​ອະລິຍະ​ສົງ (ພະສົງ​ທີ່​ສາມາດລະກິ​ເລດ​ໄດ້ 10 ປະການ) ຜ່ານ​ຊ່ອງ​ຢູທູບ ​ເຫັນ​ວ່າມີ​ປະ​ໂຫຍ​ດບໍ່​ໜ້ອຍ ຖ້າ​ເອົາ​ມາ​ປັບ​ໃຊ້​ເຂົ້າ​ໃນ​ຊີວິດ​ປະຈຳ​ວັນ ຈະ​ເຮັດ​ໃຫ້​ມີ​ຄວາມສຸກສັງ ຄົມມີຄວາມສະຫງົບ ມີແຕ່ຄວາມໂອບເອື້ອອາລີ ​ແລະ ເບິ່ງແຍງ ຊ່ວຍເຫລືອກັນ.
ພະອາຈານທ່ານໜຶ່ງ ​ໄດ້​ກ່າວ​ສອນ​ໄວ້​ວ່າ: “ຕົວ​ຂອງ​ຄົນ​ເຮົາ​ມີ 3 ​ໂຕ​ຄື: ​ໂຕ​ຈິງ, ​ໂຕ​ເປັນ ​ແລະ ​ໂຕ​​ແຝງ ຊຶ່ງ​ສອງ​ໂຕ​ທຳ​ອິດ ຢ່າ​ໄປ​ຍຶ​ດໝັ້ນ​ຖື​ໝັ້ນ ​ໃຫ້​ສະລະ​ຖິ້ມ​ໃຫ້​ໝົດ ​​ເລືອກ​ເອົາ​ແຕ່​ໂຕ​ແຝງ ຊຶ່ງ​ເປັນ​ພະລັງ​ພາຍ​​ໃນ​ເນື່ອງ​ຈາກ​ໂຕ​ຈິງ ຍິ່ງ​ນຳ​ໃຊ້​ຫລາຍ​ຍິ່ງ​ຊຸດ​ໂຊມ, ​ໂຕ​ເປັນ​ຍິ່ງ​ໃຊ້​ຫລາຍແຮ່ງຫຍຸ້ງ​ແຮ່ງ​ທຸກ, ​ແຕ່​ໂຕ​ແຝງ ຫລື ພະລັງ​ແຝງ​ນັ້ນ ຍິ່ງ​ໃຊ້​ຍິ່ງ​ດີມີ​ກໍາລັງວັງຊາ ຊ່ວຍ​ກຳ​ບັງ​ຄວາ​ມທຸກ​ ​ເຮັດໃຫ້​ເກີດ​ຄວາມ​ປິ​ຕິ​ ​ແລະ ມີ​ຄວາມສຸກ​ທີ່​ໃຈ.
​ໂຕ​ແຝງ ​ເຮົາ​ຈະ​ຮູ້​ເອງ ​ເຫັນ​ເອງ ​​ເປັນ​ປັດຈັດຕັງ ຮູ້​ໄດ້​ສະ​ເພາະ​ຕົນ​ເທົ່າ​ນັ້ນ, ສະ​ນັ້ນ ​ ​ໃຫ້​ຟ້າວ​ຊອກ​ຫາ​ໂຕ​ແຝງ​ທີ່ຢູ່​ໃນ​ໂຕ​​ເຮົາ​ໃຫ້​​ພົບ​​ໂດຍໄວ​ທີ່​ສຸດ. ​ໂຕ​ຈິງ ​ແມ່ນ​ຮູບ​ກາຍ​ສັງຂານ​ຂອງ​ຄົນ ​ໂດຍ​ແມ່ນ​ບິດາ ມາຣດາ​​ເປັນ​ຜູ້​ໃຫ້​ກໍາ​ເນີ​ດ​ມາ ​ມັນ​​ເຮັດ​ວຽກ​ຕາມ​ທີ່​ຈິດ​ໃຈ​ສັ່ງ​ໃຫ້​ເຮັດ. ຕົວ​ເປັນ ​ແມ່ນ​ສະຖານະ​ພາບ​ໃນ​ສັງຄົມ ທີ່​ຜູ້​ອື່ນ​ສົມມຸດ​ໃຫ້​ເຮົາ​ເປັນ​ ບໍ່​ວ່າ​ເປັນ​ຄົນ​ຮັ່ງ, ຄົນ​ທຸກ, ຄົນ​ງາມ, ຄົນ​ຂີ້ຮ້າຍ, ຄົນ​ດີ ຫລື ຄົນ​ຊົ່ວ, ​ເປັນ​ຊາວນາ, ​ພະນັກງານ, ​​ທະຫານ-​​ເປັນຕໍາຫລວດ...​. ​ໂຕ​ແຝງ ໝາຍ​ເຖິງ​ກາຍ​ທິບ ທີ່​ແຝງ​ໃນ​ຈິດ​ວິນ​ຍານ ຫລື ຈິດ​ໃຕ້​ສໍານຶກທີ່​ດີ ຂອງ​ແຕ່ລະຄົນ ຖ້າ​ຜູ້​ໃດ​ຄົ້ນ​ພົບ​ແລ້ວ​ນຳ​ອອກ​ມາ​ໃຊ້ ຈະ​ມີ​ປະ​ໂຫຍ​ດ​ທີ່​ສຸດ​ ​ແລະ ປະ​ເສີດ​ຫລາຍຕໍ່​ ຕົນ​ເອງ.  ແຕ່​ຄົນ​ສ່ວນ​ຫລາຍ​ ບໍ່​ໃສ່​ໃຈ​ທີ່​ຈະ​ຊອກ​ຫາ​ມັນ ດັ່ງ​ນັ້ນຈຶ່ງ​ຖືກ​ບົດ​ບັງ​ດ້ວຍ​ກິ​ເລດ​ຕ່າງໆ.
ອະດີດ​ເປັນ​ເລື່ືອງທີ່​ຜ່ານ​ພົ້ນ​ໄປ​ແລ້ວ, ສ່ວນ​ອະ​ນາ​ຄົດ​ເປັນ​ທີ່​ເລື່ອງ​ທີ່​ຍັງ​ມາ​ບໍ່ທັນ​ຮອດ ບໍ່​ຄວນ​ຈະ​ໄປ​ເປັນ​ຫ່ວງ​ກັງວົນ​ໃຫ້​ອຸກ​ໃຈ, ປັດຈຸບັນ​ແມ່ນ​ສຳຄັນ​ທີ່​ສຸດ ​ໃຫ້​ດຸ​ໝັ່ນ​ສຶກສາຄົ້ນຄວ້າ​ຮ່ຳຮຽນ ​ແລະ ຈັດ​ຕັ້ງ​ປະຕິບັດ​​ເຕັມ ທີ່”.
ພະ​ອະລິຍະ​ສົງ​ອີກ​ທ່ານ​ໜຶ່ງ ກ່າວ​ຄຳ​ສອນ​ໄວ້​ວ່າ: “ໜຶ່ງ​ຊີວິດ​ ຈະມີຄຸນຄ່າ​ຕໍ່ສັງຄົມ ​​ເມື່ອ​ໄດ້​ຂ້າ​ໂຕ​ເອງ,​ໃນ​ທີ່​ນີ້​ໝາຍ​ເຖິງ ຂ້າ​ຄວາມ​ເຫັນ​ແກ່​ຕົວ, ຂ້າ​ກິ​ເລດ, ​ຄວາມໂລບ​ມາກ​ໂລພາ, ​ເພາະຊັບ​ສົມບັດ​ຄື​ໂຕ​ທຸກ ລາບ​ຍົດ​ຄື​ໂຕ​ຜີ ​ເປັນ​ຜີ​ຮ້າຍ​ຜີຫລອກ ​ໂດຍ​ສັງຄົມ​ຫລອກໃຫ້​​ຕິດ​ມັນ ​ແລະ ເຮົາ​ຕົກ​ຂຸມ​ກັບ​ດັກ​. ຄໍາ​ຍ້ອງຍໍ​ສັນລະ​ເສີນ​ຄື​ໂຕ​ມານ ​ເຮັດ​ໃຫ້​ຄົນ​ເຮົາ​ຫລົງ ສຸດ​ທ້າຍ​ພາ​ໃຫ້​ຕົນ​ເອງ​ຕົກ​ຢູ່​ໃນ​ວັງ​ວົນ​ແຫ່ງ​ຄວາມທຸກ ຍິ່ງ​ມີ​ຕຳ​ແໜ່​ງ​ໃຫຍ່ ຍິ່ງ​ພາ​ໃຫ້ລະ​ເຫລີງ ຫລົງ​ຜິດ​ໄດ້ ​ແລະ ກາຍ​ເປັນ​ໄພ​ອັນຕະລາຍ​ຕໍ່​ສັງຄົມ ດັ່ງ​ນັ້ນ, ຈົ່ງ​ຍຶດໝັ້ນ​ໃນສິລະ​ທຳ ​ແລະ ຄຸນງາມຄວາມດີ”.
ຄົນ​ຈຳນວນ​ໜຶ່ງ​ໃນ​ສັງຄົມ ​ໂສ​ເລ​ກັນ​ໃນ​ສະພາ​ກາ​ເຟວ່າ: ຄົນ​ທຳ​ດີ​ໄດ້​ດີ ມີ​ຢູ່​ໃສ ? ​ຄົນ​ເຮັດ​ຊົ່ວ​ຈັງ​ໄຮ ພັດ​ໄດ້​ດີ. ທ່ານ​ຜູ້​ອ່ານ​ທີ່​ຮັກ​ແພງ ! ຖ້າ​ເອົາ​ວັດຖຸ​ມາ​ວັດ​ແທກ​ຜົນ​ຂອງ​ຄວາມ​ດີ​ນັ້ນ ມັນ​ກໍ​ຍາກ​ຢູ່, ​ແຕ່​ຖ້າ​ເອົາ​ຄວາມສຸກ​ສະຫງົບ​ເຢັນ​ທີ່​ໃຈ, ຄອບຄົວ​ຜາ​ສຸກ ​ເປັນ​ໂຕ​ຊີ້​ວັດ ການ​ຄິດ​ດີ ​ເວົ້າ​ດີ ທຳ​ດີ ​ແມ່ນ​ໄດ້ຜົນ​ດີ​ເກີນ​ຄາດ. ສ່ວນ​ຜູ້​ເຮັດ​ຊົ່ວ​ນັ້ນ ກໍ​ປຽບ​ເໝືອນ​ໄຟ​ໃນ​ກ້ອງ​ຖ່ານ ​ຮອດ​ຍາມ​ໃດ​ໜຶ່ງ​​ໄຟ​ນັ້ນ​ກໍ​ຈະ​ລຸ​ກ​ແຮງ​ແດງ​ຂຶ້ນ, ​ເຖິງ​ມີ​ເງິນ​ຫລາຍ ກໍ​ບໍ່​ໝາຍຄວາມວ່າ ຈະ​ມີ​ຄວາມສຸກ ​ເພາະ​ຖືກ​ຍາດຕິ​ພີ່ນ້ອງ, ສັງຄົມ ກ່າວ​ຕຳ​ນິວິຈານ ປະນາມ​ແບບບໍ່​ຮູ້​ຈົບ ທີ່​ສຳຄັນ ຜູ້ກ່ຽວ ຈະ​ມີ​ຄວາ​ມລະ​ແວງ​ແຄງ​ໃຈ​ໄປ​ຕະຫລອດ​ຊີວິດ.
ບຸນກຸດຈີນເຊິ່ງມີຊື່ພາສາຈີນເອີ້ນວ່າ: “ຊຸ່ນເຈ” ຫລື “ໂກ້ໜຽນ” ເປັນບຸນປະເພນີ ຫລື ເປັນເທສະການ ອັນເປັນມູນເຊື້ອທີ່ສໍາຄັນຂອງຊາວຈີນ ເຊິ່ງເປັນບຸນໃຫຍ່ໂຕມະໂຫລານທີ່ສຸດ ແລະ ມີພິທີກໍາຫລາຍທີ່ສຸດ. ເມື່ອບຸນກຸດຈີນມາຮອດມາເຖິງ ປະຊາຊົນຈີນທີ່ມີ ຈໍານວນມະຫາສານ ຈະຮ່ວມກັນຊື່ນຊົມຍິນດີ ຕ້ອນຮັບບຸນປີໃໝ່ຂອງຕົນ ຢ່າງຄຶກຄື້ນມ່ວນຊື່ນ. ເວົ້າສະເພາະບຸນກຸດຈີນ ຫລື ບຸນປີໃໝ່ຂອງພີ່ນ້ອງຊາວຈີນ ປີນີ້ແມ່ນກົງກັບວັນທີ 31 ມັງກອນ ເປັນມື້ສົ່ງທ້າຍປີເກົ່າປີສະຫລູ ແລະ ວັນທີ 01 ກຸມພາ 2022 ເປັນມື້ຂຶ້ນປີ ໃໝ່ປີຂານ.
ຕົ້ນກໍາເນີດຂອງບຸນ: ອີງຕາມ ຂໍ້ມູນຈາກປຶ້ມສະບາຍດີປະເທດຈີນ ເຊິ່ງເປັນໂຄງການຜະລິດຫລາກຫລາຍສື່ ດ້ານວັດທະນະທໍາຂະໜາດໃຫຍ່ທີ່ພິມເຜີຍແຜ່ ໃນປີ 2014 ໂດຍວິທະຍຸສາກົນແຫ່ງປະເທດ ຈີນ CRI ໃຫ້ຮູ້ວ່າ: ຕາມການເລົ່າຂານສືບທອດກັນມາ ໃນສະ ໄໝດຶກດໍາບັນ ມີສັດໂຫດຮ້າຍຊະນິດໜຶ່ງມີ ຊື່ພາສາຈີນເອີ້ນວ່າ:“ໜຽນ” ມັນມັກອອກມາທໍາລາຍເຄື່ອງປູກຂອງຝັງ ພ້ອມທັງທໍາຮ້າຍຄົນ ແລະ ສັດ ລ້ຽງຂອງເຂົາເຈົ້າ ໃນມື້ສຸດທ້າຍຂອງທຸກໆປີ. ມີມື້ໜຶ່ງສັດຮ້າຍ “ໜຽນ” ອອກມາອາລະວາດ ແຕ່ມັນໄດ້ປົບໜີໄປຍ້ອນ ວ່າ ຢູ່ໜ້າປະຕູເຮືອນຂອງຄອບຄົວໜຶ່ງ ໄດ້ຕາກເສື້ອສີແດງໄວ້ ແລະ ເດັກນ້ອຍ ພວມຈູດໝາກກກະໂພກສຽງດັງສະໜັ່ນ ຈຶ່ງເຮັດໃຫ້ຮູ້ໄດ້ວ່າ ສັດຮ້າຍ “ໜຽນ” ຢ້ານສີແດງ, ຢ້ານແສງໄຟ ແລະ ສຽງດັງ. ສະນັ້ນ, ຄົນຈີນ ຈຶ່ງໄດ້ຕິດເຈ້ຍຄຳຂວັນ ຄູ່ສີແດງຢູ່ດ້ານເທິງ ແລະ ສອງຟາກຂ້າງບານປະຕູ ພ້ອມທັງຫ້ອຍໂຄມສີແດງ ແລະ ຈູດໝາກກະໂພກ ໃນໂອກາດບຸນປີໃໝ່ ຈີນ ເພາະເຂົາເຈົ້າມີຄວາມເຊື່ອວ່າ ເມື່ອສັດຮ້າຍ “ໜຽນ” ອອກມາ ແລ້ວແນມເຫັນທຸກເຮືອນລ້ວນ ແຕ່ມີໂຄມແສງໄຟສີແດງ, ໄດ້ຍິນສຽງຈູດໝາກກະໂພກ ທີ່ດັງ ກ້ອງສະໜັ່ນ ມັນຈະຕົກ ໃຈແລ້ວພ່າຍໜີໄປ ຈົນບໍ່ກ້າອອກມາອີກ. ເມື່ອປະຊາຊົນພົ້ ໄພຈາກສັດຮ້າຍ ຈຶ່ງເອີ້ນມື້ນັ້ນຂອງທຸກປີວ່າ “ກົ້ວໜຽນ” ເຊິ່ງມີຄວາມໝາຍວ່າ ພົ້ນໄພຈາກການທໍາຮ້າຍຂອງສັດຮ້າຍ “ໜຽນ” ນັ້ນເອງ.
ອີງຕາມຂໍ້ມູນຈາກປື້ມ “ສະບາຍ ດີປະເທດຈີນ” ໃຫ້ຮູ້ຕື່ມວ່າ: ແຕ່ລະປີເມື່ອບຸນກຸດຈີນໃກ້ຈະໝູນວຽນມາເຖິງ, ປະຊາຊົນຈີນຈະເຮັດອະ ນາໄມເຮືອນຊານບ້ານຊ່ອງຂອງຕົນ, ກະກຽມອາຫານການກິນຕ່າງໆ ທີ່ແຊບຊ້ອຍ ແລະ ກະກຽມເສື້ອຜ້າອາພອນໃໝ່. ບຸນກຸດ ຈີນ ແມ່ນເລີ່ມຈາກວັນທີ່ພາສາຈີນ ເອີ້ນວ່າ “ຊູຊິ” ຫລື ວັນສົ່ງທ້າຍປີເກົ່າ ເຊິ່ງກົງກັບຕອນຄໍ່າມື້ສຸດທ້າຍຂອງປີ ຕາມປະຕິທິນຈັນທະຄະຕິຈີນ. ໃນມື້ນັ້ນ, ຄົນໃນຄອບຄົວທັງໝົດ ຈະມາເຕົ້າໂຮມກັນຕິດເຈ້ຍຄຳຄົມຄູ່ ທີ່ໃຊ້ຄໍາສັບສໍານວນກະທັດຮັດ ໃສ່ບານປະຕູ ເພື່ອສະ ແດງຄວາມອວຍພອນ ອັນປະເສີດໃຫ້ພາລະກິດ ມີຄວາມຈະເລີນຫລາຍກວ່າເກົ່າ, ປະເທດຊາດມີຄວາມສະຫງົບປອດໄພ ແລະ ປະຊາຊົນຢູ່ເຢັນເປັນສຸກ, ພ້ອມທັງຈູດໝາກກະໂພກ ເພື່ອຂັບໄລ່ສັດທີ່ຊົ່ວຮ້າຍໃຫ້ອອກໄປ ແລະ ສະແດງເຖິງຄວາມປາຖະໜາ ອັນດີງາມທີ່ ຈະໄດ້ຮັບຄວາມສຸກໂຊກດີ ຂອງປະຊາຊົນຈີນ ຈາກນັ້ນກໍກິນເຂົ້າສາມັກຄີຮ່ວມກັນ. ຫລັງຈາກກິນເຂົ້າແລ້ວ, ຈະສືບຕໍ່ໂອ້ລົມກັນ ແລະ ພາກັນຫໍ່ຂະໜົມກ້ຽວ. ຕາມທໍາມະດາແລ້ວ, ຂະໜົມກ້ຽວຕ້ອງຫໍ່ ແລະ ຕົ້ມໃຫ້ສຸກກ່ອນເວລາ 0 ໂມງ ຂອງມື້ສຸດທ້າຍຂອງປີໃໝ່ ຕາມ ປະຕິທິນຈັນທະຄະຕິຈີນ ແລະ ກິນໃນເວລາຕອນທ່ຽງຄືນ. ເນື່ອງຈາກຕອນທ່ຽງຄືນ ນັບແຕ່ເວລາ 23 ໂມງຫາ 1 ໂມງ ແມ່ນເປັນໄລຍະເວລາທີ່ປ່ຽນ ຈາກປີເກົ່າຂ້າມໄປຫາປີໃໝ່. ຄົນທັງຫລາຍກິນຂະໜົມກ້ຽວໃນໄລຍະນີ້ ກໍເພື່ອອະທິຖານໃຫ້ປີໃໝ່ ທີ່ໝູນວຽນ ມາ ເຖິງ ຈົ່ງມີແຕ່ຄວາມເປັນສິຣິມຸງຄຸນ, ສະມາຊິກໃນຄອບຄົວ ຈະໄດ້ຢູ່ພ້ອມໜ້າພ້ອມຕາກັນ ແລະ ທຸກຄົນມີຄວາມຮັ່ງມີຜາສຸກ. ພ້ອມກັນນັ້ນ, ໃນປັດຈຸບັນນີ້ຫລາຍຄອບຄົວ ຍັງເຕົ້າໂຮມກັນເບິ່ງງານລາຕີສະໂມສອນ ເພື່ອສະເຫລີມສະຫລອງບຸນກຸດຈີນ ແລະ ຈະບໍ່ເຂົ້ານອນໄວ ເພື່ອຄອຍຖ້າປີໃໝ່ໝູນວຽນມາເຖິງເຊິ່ງພາສາຈີນເອີ້ນວ່າ: “ໂຊ້ວຊຸ້ຍ” ແປວ່າເຝົ້າລໍຄອຍຄໍ່າຄືນສົ່ງທ້າຍປີເກົ່າ. ສ່ວນມື້ທີສອງເປັນ ວັນຂຶ້ນປີໃໝ່ຕາມປະຕິທິນຈັນທະຄະຕິຈີນ, ປະຊາຊົນຈີນຈະອອກໄປ ອວຍພອນປີໃໝ່ ຢູ່ເຮືອນຂອງຍາດຕິພີ່ນ້ອງ ແລະ ເພື່ອນມິດສະ ຫາຍ ໂດຍຈະກ່າວຄໍາອວຍພອນ ເປັນພາສາຈີນວ່າ:“ໂກ້ໜຽນຫາວ” ແປວ່າ ສະບາຍດີປີໃໝ່ ແລະ“ກົ່ງຊີຟາສາຍ” ແປວ່າຂໍໃຫ້ລໍ້າລວຍຮັ່ງມີສີສຸກ. ຜູ້ອາວຸໂສຈະມອບອັງເປົ່າ ຫລື ພາສາຈີນເອີ້ນວ່າ:“ຢາຊຸ້ຍສຽນ” ແປວ່າເງິນປາບສິ່ງຊົ່ວຮ້າຍໃຫ້ແກ່ເດັກນ້ອຍ ຜູ້ເປັນ ລູກຫລານ ເພື່ອໃຫ້ທຸກຄົນມີຄວາມສຸກໂຊກດີ, ມີສຸຂະພາບແຂງແຮງ ແລະ ມີຄວາມເບີກບານມ່ວນຊື່ນຕະຫລອດປີໃໝ່.
ນອກຈາກກິນອາຫານຕ່າງໆທີ່ອຸດົມສົມບູນໃນມື້ບຸນກຸດຈີນຢ່າງແຊບຊ້ອຍໂດຍສະເພາະປາ ເຊິ່ງພາສາຈີນເອີ້ນວ່າ “ອີ” ເປັນອາຫານເຍື່ອງໜຶ່ງທີ່ຂາດບໍ່ໄດ້ ໃນຄາບເຂົ້າຍາມບຸນກຸດຈີນ ເພາະຄົນຈີນເຊື່ອ ວ່າຖ້າທຸກປີມີປາກໍໝາຍຄວາມວ່າ ທຸກປີມີເຫລືອຢູ່ເຫລືອ ກິນ ໝາຍເຖິງຄວາມອີ່ມໜໍາສໍາລານ ແລະ ທຸກປີມີເງິນມີຄໍາໃຊ້ບໍ່ຂາດມື. ນອກນັ້ນ, ປະຊາຊົນທົ່ວປະເທດຈີນ ຍັງມີງານບຸນ ແລະ ຮີດຄອງປະເພນີອັນດີງາມ ທີ່ຫລາກຫລາຍ ເພື່ອສະເຫລີມສະຫລອງບຸນກຸດຈີນ ຕື່ມອີກເຊັ່ນ: ການຕິດເຈ້ຍຄະຕິສອນໃຈ ຄູ່ໃສ່ບານປະຕູ, ການຈັດງານບຸນວັດ, ການສະແດງງິ້ວຫຸ່ນກະບອກ, ຕີກອງທ້າຍຜີງ ຫລື ເອີ້ນວ່າກອງສັນຕິສຸກ, ສະແດງຟ້ອນສິງໂຕ, ການແລ່ນເຮືອແຫ້ງ ເຮັດດ້ວຍໄມ້ໄຜ່ ເຊິ່ງເປັນການຟ້ອນ ພື້ນເມືອງປະເພດໜຶ່ງຂອງຈີນ ທີ່ໄດ້ຮັບການສືບທອດ ແລະ ເຜີຍແຜ່ຢ່າງກວ້າງຂວາງ ແລະ ອື່ນໆ. ແຕ່ສິ່ງທີ່ຂາດບໍ່ໄດ້ໃນບຸນກຸດຈີນ ແມ່ນການອວຍພອນປີໃໝ່ ເຊິ່ງແມ່ນຮີດຄອງປະເພນີຂອງຊາວຈີນ ພ້ອມທັງແມ່ນວິທີການໜຶ່ງທີ່ປະຊາຊົນຈີນ ຝາກຄໍາອວຍພອນປີໃໝ່ ອັນດີງາມເຊິ່ງກັນ ແລະ ກັນ ໃນໂອກາດສົ່ງທ້າຍປີເກົ່າ ແລະ ຕ້ອນຮັບປີໃໝ່. ໂດຍທົ່ວໄປ ແລ້ວ, ຂະນົບທໍານຽມ ການອວຍພອນປີໃໝ່ ໃນໂອກາດບຸນກຸດຈີນ ຜູ້ເປັນລູກຫລານ ຈະກົ້ມຫົວ ແລະ ຄຸເຂົ່າລົງ ເພື່ອສະແດງຄວາມເຄົາລົບນັບຖືຜູ້ອາວຸໂສ, ສ່ວນໝູ່ເພື່ອນຍາດຕິພີ່ນ້ອງ ທີ່ເປັນຮຸ່ນອາຍຸດຽວກັນ ຈະສະແດງຄວາມນັບຖື ແລະ ອວຍພອນກັນດ້ວຍການ ນົບ ແບບວັດທະນະທໍາຈີນ.
ວັດທະນະທຳຂຸນນາງ ແລະ ອາດຍາສິດໃນສະໄໝກ່ອນ, ຜູ້ຊາຍສາມາດມີເມຍໄດ້ຫລາຍຄົນ ແຕ່ເຂົາເຈົ້າກໍສາມາດລ້ຽງດູເມຍ ພ້ອມກັບບັນດາລູກໆໄດ້, ສ່ວນບັນດາເມຍ ກໍເຮັດໜ້າທີ່ເປັນແມ່ບ້ານແມ່ເຮືອນທີ່ດີ ຈັດການເລື່ອງໃນຄອບຄົວ ໂດຍບໍ່ໃຫ້ຜູ້ເປັນຜົວຕ້ອງກັງວົນໃຈ. ຕໍ່ມາ, ແມ່ຍິງໄດ້ຮັບ ການພັດທະນາ ສາມາດເຮັດວຽກນອກເຮືອນ ສ້າງລາຍຮັບເຂົ້າຄອບຄົວ ຄຽງບ່າຄຽງໄຫລ່ກັບຜົວ ພ້ອມກັບເຮັດໜ້າທີ່ ເປັນແມ່ເຮືອນພ້ອມ ຄອບຄົວຈຶ່ງຈະເລີນຮັ່ງມີ ແລະອົບອຸ່ນ.
ເປັນເວລາ ຫລາຍທົດສະວັດແລ້ວ, ປະເທດເຮົາມີລັດຖະທຳມະນູນ ແລະ ກົດໝາຍ ໂດຍພົນລະເມືອງລາວ ຕ້ອງໄດ້ເຄົາລົບ, ດຳລົງຊີວິດ ແລະ ຈັດຕັ້ງ ປະຕິບັດພາຍໃຕ້ກົດໝາຍຕ່າງໆ. ໃນນັ້ນກໍແມ່ນ ກົດໝາຍວ່າດ້ວຍຄອບຄົວ ຊຶ່ງຜູ້ ຊາຍ-ແມ່ຍິງ ສາມາດສ້າງຄອບຄົວໄດ້ ແລະ ເປັນຜົວດຽວ ເມຍດຽວ.
ເມື່ອຫລາຍສິບປີກ່ອນ, ຄຳວ່າ: ຊູ້ສາວ, ນອກໃຈຜົວ-ເມຍ ເປັນສິ່ງທີ່ໜ້າອັບອາຍທີ່ສຸດໃນສັງຄົມລາວ, ຜູ້ໃດທີ່ເປັນເມຍນ້ອຍຫ້ອຍເມຍປາຍ ຫລື ເປັນຊາຍຊູ້ ຈະຖືກສັງຄົມຕັດສິນ, ທັງກ່າວປະນາມ ແລະ ຕຳນິຕິຕຽນ, ຂະນະດຽວກັນຜູ້ ມີຄອບຄົວແລ້ວ ຍັງຈອບຫລອຍໄປມີສາຍພົວພັນແບບເລິກ ເຊິ່ງກັບຍິງອື່ນ, ຊາຍອື່ນ ທີ່ບໍ່ແມ່ນຜົວເມຍຕົນ ກໍຈະຖືກຕິສິນນິນທາເວົ້າຂວັນບໍ່ຈົບສິ້ນ.
ປັດຈຸບັນ, ໃນໂລກສື່ອອນລາຍ ໄດ້ເຫັນຂ່າວກ່ຽວກັບເມຍນ້ອຍ,ເມຍໃຫຍ່, ຊາຍຊູ້, ຍິງຊູ້ຫລາຍຂຶ້ນ, ບັນດາມືທີສາມເຫລົ່ານີ້ບໍ່ມີຄວາມນະອາຍ, ບໍ່ຢ້ານ ກົວຕໍ່ບາບກຳ ເພາະເຂົາເຈົ້າຖືວ່າ ເປັນເລື່ອງຂອງຈິດໃຈ ບໍ່ສາມາດຫັກຫ້າມມັນໄດ້ ທີ່ສໍາຄັນການຕົບມືກ້ຳດຽວຍ່ອມບໍ່ດັງ, ແມ່ນແຕ່ ຄົນດັງໃນໂລກອອນລາຍ ບາງຄົນກໍເຄີຍເຮັດເລື່ອງຜິດສິລະທຳແບບນີ້, ແຕ່ສິ່ງທີ່ໜ້າແປກປະຫລາດໃຈກໍຄື ຄົນໃນສັງຄົມຈໍານວນບໍ່ໜ້ອຍພາກັນ ເຫັນອົກເຫັນໃຈ ບັນດາຊາຍຊູ້-ຍິງຊູ້. ຄົນ ສັດຊື່ບໍລິສຸດ ມີຖານະປານກາງ ເອີ້ນວ່າ ຄົນໂງ່, ແຕ່ຄົນສໍ້ລາດບັງຫລວງ ສ້າງຮັ່ງຄູນມີ ສັງຄົມຍ້ອງຍໍວ່າ: ມີກຽດ ແລະ ໜ້ານັບຖື. ແມ່ຍິງ ທີ່ເປັນເມຍນ້ອຍ ຜູ້ຊາຍທີ່ເປັນຊູ້ ແຕ່ມີລົດຂີ່ມີເງິນມີຄຳຈ່າຍສະບາຍມືສັງຄົມ ພັດຍ້ອງວ່າ: ເປັນຄົນ ສະຫລາດ.
ຢ່າງໃດກໍຕາມ, ເມື່ອຄອບຄົວແຕກແຍກ ບໍ່ວ່າຈະດ້ວຍເຫດຜົນໃດ ຄວາມຜິດແມ່ນຕົກຢູ່ທີ່ຝ່າຍຜົວ 50% ແລະ ຝ່າຍເມຍ 50%. ສຳລັບ ຄົນທີ່ຖືກນອກໃຈ ຖືກທໍລະຍົດຫັກຫລັງ ບໍ່ຈຳເປັນຕ້ອງປະຮ້າງກັນກໍໄດ້ ແຕ່ສິ່ງໜຶ່ງທີ່ຕ້ອງເຮັດຄື: ຕ້ອງເຊົາທຸກໃຈຍ້ອນຄົນຜູ້ນີ້ໄດ້ແລ້ວ ເພາະຄົນ ທີ່ເຈດຕະນາ ຢາກເປັນຊູ້ກັບຜູ້ອື່ນຢ່າງເຕັມໃຈ, ຄົນທີ່ປ່ອຍໂອກາດ ໃຫ້ຄົນອື່ນເຂົ້າມາທຳລາຍຊີວິດຄອບຄົວ, ຄົນທີ່ມີຕັກກະພິນາດມີຂໍ້ອ້າງ ເພື່ອຈະບໍ່ຕັດ ສາຍພົວພັນກັບຊູ້, ຄົນແບບນີ້ບໍ່ ຄວນຄູ່ທີ່ຈະເປັນຄູ່ຊີວິດຂອງເຮົາ. ທີ່ສຳຄັນຈະເຮັດໃຫ້ເຮົາເສຍເວລາຊີວິດໄປລ້າໆ, ຄົນທີ່ທໍລະຍົດ ຕໍ່ລູກເມຍ ຫລື ຜົວ ບໍ່ຄວນຄູ່ທີ່ຈະໄດ້ຮັບຄວາມເຄົາລົບສັດທາ ຈາກຄົນໃນຄອບຄົວອີກຕໍ່ໄປ.
ສຳລັບຍິງຊູ້ ແລະ ຊາຍຊູ້ ທີ່ຍັງຍືດເອິກອວດໄຊຊະນະຕໍ່ຊາວບ້ານດ້ວຍຄວາມພາກພູມໃຈວ່າສາມາດຍາດຜົວ, ຍາດເມຍເຂົາມາໄດ້ຖືວ່າຕັກກະຢູ່ ໃນຂັ້ນເຈັບປ່ວຍຮຸນແຮງ ແຕ່ກໍສະທ້ອນໃຫ້ເຫັນວ່າ: ຄົນທີ່ເຮົາຮັກມັກຄົນແບບນີ້ນໍ້, ສິນ ຂອງເຂົາເຈົ້າຄົງຈະສະເໝີກັນ.
ເຊົາອ້າງເຫດຜົນວ່າ: “ຖ້າຄົນເຮົາມີສິລະທຳໃນໃຈຢັ່ງເລິກ ເລື່ອງຊູ້ສາວນອກໃຈຄົງບໍ່ເກີດຂຶ້ນໃນສັງຄົມຫລາຍປານນີ້” ເພື່ອໃຫ້ຕົນເອງ ບໍ່ນະອາຍໃຈທີ່ເຮັດຜິດ. ຢ່າຍົກຍໍປໍປັ້ນຄົນທີ່ກະທຳຜິດກົດໝາຍ, ເຮັດຜິດສິລະທຳພຽງເພາະວ່າເຂົາ ມີເງິນໃນຖົງຫລາຍ ຫລື ມີໜ້າຕາ ຈົບງາມ, ເປັນຄົນມີຊື່ສຽງໃນສັງຄົມ. ບໍ່ດັ່ງນັ້ນ, ສັງຄົມພວກເຮົານອກຈາກຈະບໍ່ສີວິໄລແລ້ວ ຍັງຈະກາຍເປັນສັງຄົມ ທີ່ນັບມື້ຖອຍລົງ ສູ່ຄວາມເນົ່າເໝັນ.
ຄວາມຜິດຫວັງເປັນຄວາມຮູ້ສຶກທີ່ເຮັດໃຫ້ເກີດຄວາມທຸກ, ບໍ່ວ່າຄວາມຜິດຫວັງຈະມາຈາກຄວາມຮັກ, ວຽກງານ, ຄອບຄົວ, ຫລື ຄວາມຫລົ້ມເຫລວ, ຄວາມຜິດຫວັງຮຸນແຮງ ກໍມາຈາກການຄາດຫວັງໄວ້ສູງ ນັ້ນເອງ. ຄວາມເຈັບປວດຈາກຄວາມຜິດຫວັງ ທີ່ເກີດຂຶ້ນເລື້ອຍໆມີຜົນກະທົບທາງລົບ ຕໍ່ຫລາຍດ້ານຂອງຊີວິດ, ໂດຍສະເພາະສຸຂະພາບຈິດ ແລະ ສົ່ງຜົນກະທົບຕໍ່ສຸຂະພາບທາງຮ່າງກາຍເຊັ່ນກັນ.
ການເອົາຊະນະຄວາມຜິດຫວັງເປັນເລື່ອງຍາກ, ແຕ່ມັນເປັນສິ່ງທີ່ທຸກຄົນສາມາດເຮັດໄດ້ ລອງພິຈາລະນາວິທີຮັບມື ດັ່ງນີ້:
ທໍາໃຈໃຫ້ສະຫງົບ ແລະ ເຊົາຕັ້ງຄຳຖາມກັບໂຕເອງ: ຜິດຫວັງຫລາຍ ອາດຈະພາໃຫ້ເຮົາເປັນບ້າ, ຫລາຍຄົນໂສກເສົ້າໝົ່ນໝອງ, ໄຫ້ອອກນ້ຳຕາ ບາງຄົນຮຸນແຮງຈົນໄຫ້ບໍ່ອອກ ນ້ຳຕາກໍມີ ເຊິ່ງບໍ່ຜິດ, ແຕ່ການຕໍາ ນິຕິຕຽນ ແລະ ຖາມຕົນເອງດ້ວຍຄຳຖາມທີ່ບໍ່ດີເຊັ່ນ: ເປັນຫຍັງບໍ່ເລືອກເຮັດແບບນັ້ນ? ເຮົາບໍ່ດີບ່ອນໃດ?ຫລື ຕິວ່າສິ່ງຜິດພາດ ຍ້ອນໂຕເອງເປັນຜູ້ເຮັດທັງໝົດ ອາການແບບນີ້ຈະນຳພາໄປສູ່ການ ເປັນພະຍາດຊຶມ ເສົ້າ ແລະ ເຮັດໃນສິ່ງທີ່ບໍ່ມີປະໂຫຍດ. ດັ່ງນັ້ນຕ້ອງພະຍາຍາມ ເຮັດໃຫ້ຈິດໃຈຂອງເຮົາສະຫງົບ, ປະມວນຄວາມຄິດ ແລະ ເຊົາຕັ້ງຄໍາຖາມ ໃຫ້ໄວເທົ່າທີ່ຈະໄວໄດ້, ນີ້ແມ່ນບາດກ້າວທໍາອິດໃນການ ຈັດການກັບ ຄວາມຜິດຫວັງ.
ຫັນປ່ຽນຄວາມສົນໃຈ: ປ່ຽນຄວາມສົນໃຈໄປເລື່ອງອື່ນ ເພື່ອຫລຸດໂອກາດ ທີ່ຈະຫວນຄືນໄປຮູ້ສຶກຜິດຜິດຫວັງ ນີ້ແມ່ນຂັ້ນຕອນທີສອງ ໃນການຮັບມື, ດັ່ງນັ້ນ ການຊອກຫາກິດຈະກໍາ ເຮັດຍາມວ່າງ ຫລື ເຮັດໃນ ເວລາທີ່ຮູ້ສຶກວ່າ ກຳລັງຄິດເລື່ອງຄວາມຜິດຫວັງ ຫລື ຄວາມຮູ້ສຶກທາງລົບ, ວິທີນີ້ ອາດຈະຊ່ວຍໃຫ້ຟື້ນຕົວ ຈາກຄວາມຜິດຫວັງໄວຂຶ້ນ. ໂດຍສະເພາະແມ່ນກິດຈະກໍາ ທີ່ໃຫ້ພະລັງງານໃນທາງບວກ ເຊັ່ນ: ອາສາສະ ໝັກ ໃນວຽກງານຕ່າງໆ, ອອກ​ກໍາ​ລັງ​ກາຍ​, ອະນາໄມເຮືອນ, ຫ້ອງນອນ, ອອກໄປສົນທະນາ, ພົບປະສັງສັນ ຫລື ໄປທ່ຽວກໍ່ໄດ້.
ຍອມຮັບຄວາມຜິດຫວັງ: ພະຍາຍາມເຂົ້າໃຈຄວາມຜິດຫວັງວ່າ ມັນ​ເປັນ​ເລື່ອງ​ທຳມະດາ​ ທີ່​ເກີດ​ຂຶ້ນ​ກັບ​ທຸກ​ຄົນ ບໍ່ວ່າຈະເປັນເດັກນ້ອຍ ຫລື ຜູ້ໃຫຍ່ ແລະ ບໍ່ມີໃຜທີ່ບໍ່ເຄີຍຜິດຫວັງ, ການຍອມຮັບຄວາມຜິດ ຫວັງ ອາດຈະຊ່ວຍຫລຸດຜ່ອນ ຄວາມເຈັບປວດ ແລະ ມັນຈະຊ່ວຍໃຫ້ທ່ານຮັບມືໄດ້ດີ ກັບຄວາມຜິດຫວັງຕໍ່ໄປທີ່ອາດຈະເກີດຂຶ້ນ.
ການຮຽນຮູ້ດ້ວຍຕົນເອງ: ວິທີນີ້ ຈະ​ຊ່ວຍ​ປັບ​ທັດສະນະ​ຄະຕິ ​ຕໍ່​ເຫດການ​ທີ່​ຜິດ​ຫວັງ, ເລີ່ມຕົ້ນດ້ວຍການຂຽນເຫດການໃສ່ເຈ້ຍ, ແຍກຄວາມຮູ້ສຶກອອກຈາກເຫດຜົນ ແລະ ສິ່ງທີ່ເກີດຂຶ້ນ. ວິທີນີ້ ຊ່ວຍໃຫ້ເຮົາເຫັນ ພາບລວມຂອງເຫດການ ແລະ ອາດຈະເຫັນຂໍ້ໄດ້ປຽບ ທີ່ເກີດຂຶ້ນໃນທ່າມກາງ ຄວາມຜິດຫວັງນັ້ນກໍແມ່ນ ການຮຽນຮູ້ຄວາມຜິດພາດ, ການໄດ້ຮູ້ຈັກຕົນເອງ, ໄດ້ພົບໂອກາດໃໝ່ໆ ຫລື ເຫັນການໃຫ້ກຳລັງໃຈ ແລະ ຄວາມຮັກຈາກຄົນອ້ອມຂ້າງ.
ກ້າວໄປຂ້າງໜ້າ: ເມື່ອເຂົ້າໃຈຕົນເອງ ແລະ ເຂົ້າໃຈຄວາມຜິດຫວັງ, ຂັ້ນ​ຕອນ​ຕໍ່​ໄປ​ ​ແມ່ນ​ການ​ວາງ​ແຜນ​ສໍາ​ລັບ​ສິ່ງ​ໃໝ່-ເປົ້າ​ໝາຍ​ໃໝ່​, ​ອາດ​ຈະ​ເລີ່ມ​ຕົ້ນ​ດ້ວຍ​ເປົ້າ​ໝາຍ​ທີ່​ສາ​ມາດ​ບັນ​ລຸ​ໄດ້​ງ່າຍ​ ແລະ ​ລົງມືເຮັດ​​ເທື່ອ​ລະ​ກ້າວ​. ຊອກຫາແຮງບັນດານໃຈ ຫລື ຄົນທີ່ໃຫ້ແນວຄິດທີ່ເປີດກວ້າງໂລກະທັດຂອງເຮົາ ເຊັ່ນ: ຄົນໃນຄອບຄົວ, ໝູ່ເພື່ອນ ຫລື ຜູ້ທີ່ມີຊື່ສຽງ ທີ່ໃຫ້ບົດຮຽນ, ປະສົບການ ແລະ ໃຫ້ແຮງບັນດານ ໃຈຜ່ານໂລກ ອອນລາຍ ສິ່ງເຫລົ່ານີ້ ຈະເຮັດໃຫ້ເຮົາເອົາຊະນະຄວາມຜິດຫວັງໄດ້ງ່າຍຂຶ້ນ.
ຢ່າງໃດກໍຕາມ, ຖ້າພະຍາຍາມເຮັດຕາມວິທີການເຫລົ່ານີ້ແລ້ວ ຍັງຮູ້ສຶກຜິດຫວັງ, ໂສກເສົ້າ ແລະບໍ່ສາມາດເຊົາຮ້ອງໄຫ້ໄດ້ ກໍຄວນໄປພົບແພດໝໍ ພະແນກສຸຂະພາບຈິດ ເພາະຂະແໜງນີ້ ເຂົາເຈົ້າມີວິທີເວົ້າ, ມີຈິດ ຕະ ວິທະຍາ ແລະ ສາມາດບົ່ງມະຕິອາການຂອງເຮົາໄດ້ວ່າ ຄວນປັບຕົວແນວໃດ ເພື່ອປິ່ນປົວອາການທີ່ໂສກເສົ້າ ເພາະອາການເຫລົ່ານີ້ ອາດເກີດຈາກຄວາມຜິດປົກກະຕິທາງອາລົມ. ທີ່ສໍາຄັນຢ່າເບິ່ງຂ້າມຄວາມ ຮັກ ແລະສິ່ງດີໆຈາກຄົນອ້ອມຂ້າງ ຈົ່ງໃຫ້ກໍາລັງໃຈຕົນເອງສະເໝີ, ຮຽນຮູ້ຂະບວນການຂອງຄວາມຮູ້ສຶກ ແລະຈື່ໄວ້ວ່າຄວາມຜິດຫວັງເປັນທໍາມະຊາດຂອງມະນຸດ.
ບໍ່ມີໃຜ​​​ເຖົ້າ​ເກີນ​ໄປກັບ​ຄວາມທ້າທາຍໝ່ໆ: ກ້າວ​ຂາອອກໄປ ແລະ ຮຽນຮູ້ສິ່ງທີ່ເຮົາບໍ່ຮູ້, ບໍ່ເຄີຍສໍາພັດ ເພື່ອສະສົມປະສົບການໃໝ່ ​ແລ້ວ​ປະຍຸກ​ນໍາ​ໃຊ້​ໃນ​ຊີ​ວິດ​ປະ​ຈໍາ​ວັນ​. ຕົວເລກອາຍຸບໍ່ສໍາຄັນ ຖ້າ​ເຮົາຍັງມຸ່ງໝັ້ນ ທີ່ຈະຮຽນຮູ້ ພຽງແຕ່ເຮັດມັນ! ຄົນທີ່​ເຊົາ​ກະຕືລື​ລົ້ນ​ທີ່​ຈະ​ຮຽນຮູ້ເທົ່ານັ້ນ ຈຶ່ງ​ເອີ້ນ​ວ່າ: ຜູ້​ເຖົ້າ !
ທຸກຄົນສາມາດຮຽນຮູ້ຈາກຄວາມຜິດພາດຜ່ານ​ມາ: ແມ່ນ​ແຕ່​ຜູ້​ທີ່​ບໍ່​ເຄີຍ​ເຮັດ​ຫຍັງ​ມາ​ກ່ອນ ​ກໍ​ສາມາດ​ຮຽນ​ຮູ້​ ຈາກ​ຄວາມ​ຜິດ​ພາດ​ຂອງ​ເຮົາ ​ແລະ ຂອງ​ເຂົາ​ເຈົ້າ​ເອງ, ​ໂດຍ​ການ​ບອກ​ເຂົາ​ເຈົ້າ​ວ່າຜ່ານ​ມາ​ ພົບ​ອຸປະສັກ​ຫຍັງ​ແດ່ ຜ່ານ​ມາ​ໄດ້​​ແນວ​ໃດ? ຄົນຢູ່ໃນສະໜາມ​ແຂ່ງ, ຄົນທີ່ກຳລັງ​ດຳ​ເນີນ​ພາລະກິດ​ໃດ​ໜຶ່ງ, ຄວນຮຽນຮູ້ຈາກຄວາມຜິດພາດ​ແບບ​ໃດ? ໂລກມີຫລາຍວິທີທີ່ຈະສອນພວກເຮົາ ແລະ ໜຶ່ງໃນນັ້ນແມ່ນ "ຄວາມລົ້ມເຫລວຈາກການທົດສອບ" ຂໍ​ພຽງ​ເຮົາຍັງເປີດ​ໃຈທີ່​ຈະຮຽນຮູ້, ໂອກາດ ແລະ ຄວາມເປັນໄປໄດ້ໃໝ່ ມັນພ້ອມທີ່ຈະເປີດອ້າ​ໃຫ້​ເຮົາ​ຄົ້ນ​ຫາ​ສະ​ເໝີ.
ອະດີດ​ເປັນພຽງແຕ່ສະຖານະການທີ່ເກີດຂຶ້ນ: ບໍ່ຈໍາເປັນຕ້ອງລາກເລື່ອງ ຂອງສະຖານະການເຫລົ່ານັ້ນກັບຄືນສູ່ປັດຈຸບັນ ແລະ ອະນາຄົດ ໂດຍສະເພາະກັບເລື່ອງ ທີ່ບໍ່ສົ່ງເສີມຄວາມເປັນໄປໄດ້ໃໝ່. ສິ່ງໃດກໍ່ຕາມທີ່ເກີດຂື້ນ, ຫລັງຈາກນັ້ນໃຫ້ມັນສິ້ນສຸດລົງ ​ແລ້ວ​ສືບ​ຕໍ່ດໍາລົງຊີວິດ ​ເຮັດປັດຈຸບັນ ​ໃຫ້​ດີ​ທີ່​ສຸດ, ສ້າງຄວາມເປັນໄປໄດ້ໃໝ່ ຈາກສິ່ງທີ່ກຳລັງ​ເກີດ​ຂຶ້ນຢູ່ຕໍ່ໜ້າຂອງ​ເຮົາ​ເທົ່າ​ນັ້ນ.
ຮັບຜິດຊອບໃນສິ່ງທີ່ເວົ້າ ແລະ ກະທຳ: ສິ່ງທີ່ພວກເຮົາເວົ້າ ແລະ ກະທຳ​ລົງ​ໄປ​ແລ້ວ ຕ້ອງຮັບຜິດຊອບ, ຕ້ອງມີລະບຽບວິໄນສືບ​ຕໍ່ ​ປະຕິບັດ​ຈົນກ່ວາຜົນທີ່​ໄດ້ຮັບນັ້ນ ​ເປັນ​ໄປ​ຕາມ​ທີ່​ເຮົາ​ໄດ້​ເວົ້າ ​ແລະ ຕັ້ງ​ເປົ້າ​ໝາຍ​ໄວ້. ທີ່​ສຳຄັນ ຢ່າ​ໃຫ້​ເຫດການ​ພາຍ​ນອກ ​ມາ​ປິດ​ບັງຄວາມ​ເປັນ​ໄປ​ໄດ້ ຫລື ຄວາມ​ປາຖະໜາ​ຂອງ​ເຮົາ. ​ເມື່ອ​ເຮົາສົນ​ໃຈຕໍ່​ເລື່ອງ​ໃດ ແນ່ນອນສິ່ງ​ນັ້ນ​ຈະ​ເກີດ​ຜົນ​ຕາມ​ມາ, ບໍ່ວ່າ​ເປັນ​ຍ້ອນເຫດຜົນ​ໃດ​ ທີ່​ເຮັດ​ໃຫ້​ເຫດການ​ນັ້ນ​ເກີດ​ຂຶ້ນ, ໃຜ​ເປັນ​ຜູ້ເຮັດ, ​ເຮັດເມື່ອໃດ, ດີຫລືບໍ່ດີ ໃນທີ່ສຸດ ຖ້າມັນເກີດຂຶ້ນ  ກໍ​ໝາຍ​ຄວາມ​ວ່າ ​ເຮົາ​ສົນ​ໃຈ​ກັບ​ສິ່ງ​ນັ້ນ.
ຕະຫລອດ​ໄລຍະ​​ແຫ່ງ​ການ​ຕໍ່ສູ້​ກູ້​ຊາດ​ ເພື່ອ​ປົດ​ປ່ອຍປະ​ເທດ​ອອກ​ຈາກ​ແອກ​ປົກຄອງ​ ຂອງ​ລັດທິ​ລ່າ​ເມືອງ​ຂຶ້ນ​ແບບ​ເກົ່າ ​ແລະ​ ໃໝ່, ພັກ​ປະຊາຊົນປະຕິວັດ​ລາວ ຍາມ​ໃດ​ກໍ​ຖື​ເອົາ​ວຽກງານ ໂຄສະນາ, ສຶກສາອົບຮົມ, ຂົນຂວາຍ ​ແລະ ປຸກ​ລະດົມນ້ຳ​ໃຈ​ຮັກ​ຊາດ ຂອງ​ປະຊາຊົນ ເພື່ອ​ເຂົ້າຮ່ວມ​ຂະ​ບວນການ​ຕໍ່ສູ້ ​ປົດ​ປ່ອຍ​ຊາດ​ຢ່າງ​ພິລະ​ອາດ​ຫານ​ ໃນ​ນັ້ນວຽກງານຂ່າວສານ ກໍໄດ້​ຕິດ​ພັນ​ ແລະ ປະກອບສ່ວນຢ່າງຕັ້ງໜ້າເຂົ້າ ໃນການໂຄສະນາຕໍ່ສູ້ ຕ້ານຈັກກະພັດລ່າເມືອງຂຶ້ນ ທີ່ມາຮຸກຮານລາວ ໃນແຕ່ລະໄລຍະລວມທັງ ການ ບັນທຶກເຫດການສຳຄັນຕ່າງໆ.
ອີງຕາມຄວາມຮຽກຮ້ອງຕ້ອງການໃນໄລຍະໃໝ່ຂອງການປະຕິວັດ ໃນວັນທີ 24 ທັນວາ ປີ 1967 ຢູ່ຖ້ຳແຫ່ງໜຶ່ງເຂດພູແຄ ແຂວງຫົວພັນ ສະເດັດເຈົ້າສຸພານຸວົງ ປະທານສູນກາງແນວລາວຮັກຊາດ ໄດ້ລົງນາມມະຕິຕົກລົງ ວ່າດ້ວຍການສ້າງຕັ້ງສຳນັກຂ່າວ ສານປະເທດລາວ ທີ່​ມີ​ຕົວ​ໜັງສື​ລາວ ຂຽນຫຍໍ້​ວ່າ “ຂປລ” ຫລື ພາສາ​ຕ່າງ​ປະ​ເທດ “ເຄພີແອວ” ເພື່ອເຮັດໜ້າທີ່ໂຄສະນາ ຖະແຫລງຂ່າວຢູ່ພາຍໃນ ແລະ ຕໍ່ຕ່າງປະເທດ ກ່ຽວກັບຂະບວນການຕໍ່ສູ້ ຢ່າງພິລະອາດຫານ ຂອງປະຊາຊົນລາວບັນດາເຜົ່າ ຕ້ານກັບຈັກກະ ພັດ ແລະ ລູກແຫລ້ງຕີນມືຂອງພວກເຂົາ ທີ່ມີຕໍ່ປະຊາຊົນລາວ ໂດຍກຳນົດເອົາ ​ວັນ​ທີ 6 ​ເດືອນມັງກອນ ປີ 1968 ​ເປັນມື້ຈັດພິມໃບຂ່າວ ສະບັບທຳອິດຢ່າງເປັນທາງການ ໂດຍໄດ້ໂຮມເອົາ ເຊ2 ກອງບັນນາທິການຂ່າວ ກອງຖ່າຍຜະລິດຮູບ ວິທະຍຸກະຈາຍສຽງ ຂອງຝ່າຍປະເທດລາວ ແລະ ກອງບັນນາທິການ ໜັງສືພິມແນວລາວຮັກຊາດ ຈາກພະແນກຖະແຫລງ ຂ່າວໂຄສະນາເຂົ້າກັນ ຊຶ່ງເປັນຂີດໝາຍປະຫວັດສາດ ແຫ່ງການກຳເນີດ ຂອງສຳນັກຂ່າວສານປະເທດນ້ອຍໆ ປະເທດໜຶ່ງທີ່ຢູ່ໃນໄລຍະຕໍ່ສູ້ ຕ້ານຈັກກະພັດຜູ້ ຮຸກຮານ ພ້ອມນັ້ນກໍຍັງເປັນຫລັກໝາຍ ຮ່ວມມືຊ່ວຍເຫລືອເຊິ່ງກັນແລະ ກັນ ລະຫວ່າງ ສຳນັກຂ່າວສານປະເທດລາວ ແລະ ສຳນັກຂ່າວສານຫວຽດນາມ ໂດຍໄດ້ຮັບການຕົກລົງ ຈາກ ທ່ານ ສີ​ຊະນະ ສີສານ ​ກຳມະການໃນຄະນະໂຄສະນາອົບຮົມ ວັດທະນະທຳ ຄອວ ຂອງສູນກາງແນວລາວຮັກຊາດ ເປັນ​ຜູ້ອຳນວຍການ​ຄົນ​ທຳ​ອິດ, ທ່ານ ສອນ ຄຳວານວົງສາ ແລະ ທ່ານ ສົມເທີ ເພັດມະນີ ເປັນຮອງ.
ສໍານັກຂ່າວສານປະເທດລາວໄດ້ເຕີບໃຫຍ່ ແລະ ຂະຫຍາຍຕົວຕະຫລອດໄລຍະ 5 ກວ່າທົດສະວັດ ຜ່ານມາທີ່ຕິດພັນຢ່າງສະໜິດແໜ້ນ ກັບພາລະກິດໃນແຕ່ລະໄລຍະ ແລະ ມູນເຊື້ອນໍ້າໃຈແຫ່ງການຕໍ່ສູ້ອັນເດັດດ່ຽວ, ບຸກບືນຜ່ານຜ່າຄວາມຫຍຸ້ງຍາກ ຫລາຍປະການ ຂອງປະຊາຊົນລາວບັນດາເຜົ່າ. ກ່ອນນີ້ 54 ປີ ເຖິງວ່າຈະມີຄວາມຫຍຸ້ງຍາກ ຫລາຍປານໃດກໍ່ຕາມ ແຕ່ດ້ວຍຄວາມຮັບຜິດຊອບ ຕໍ່ພາລະກິດ ແລະ ໜ້າທີ່ຂອງຕົນ ນັບແຕ່ມື້ສ້າງຕັ້ງ ສໍານັກຂ່າວສານແມ່ນໄດ້ມີ ສໍານັກຂ່າວປະຈໍາຢູ່ຫລາຍແຂວງ ເຊັ່ນ: ແຂວງຊຽງຂວາງ, ສະຫວັນນະເຂດ, ຄໍາມ່ວນ, ອຸດົມໄຊ ແລະ ແຂວງເຊກອງ ພ້ອມກັນນີ້ກໍ່ມີໜ່ວຍຂ່າວທີ່ເກັບກໍາຂໍ້ມູນຂ່າວ ຢູ່ເຂດເມືອງວຽງໄຊ ແລະ ທົ່ວແຂວງຫົວພັນ, ທັງໄດ້ອອກເຄື່ອນໄຫວ ແລະ ເກັບກໍາຂ່າວຢູ່ຕ່າງແຂວງ. ໃນ​ສະ​ໄໝ​ສົງຄາມ​ຕໍ່ສູ້​ກູ້​ຊາດ​ນັ້ນ, ນັກ​ຂ່າວ​ຂອງ​ພວກ​ເຮົາ ​ເຮັດ​ວຽກ​ສອງ​ໜ້າ​ທີ່ ທັງ​ຈັບ​ປາກກາ ຖື​ກ້ອງ ​ແລະ ພາຍ​ປືນ ​ເຮັດ​ການ​ປະຕິວັດ​ ​ເຄື່ືອນ​ໄຫວໄປ​ກັບ​ອ້າຍ​ນ້ອງ​ ນັກຮົບ​ກອງທັບປົດ​ປ່ອຍປະ​ຊາ​ຊົນຢູ່​ຕາມ​ບັ້ນ​ຮົບ​ຕ່າງໆ.
ນັບແຕ່ຊຸມປີ 1990 ມານີ້ ຂ່າວສານປະເທດລາວ ໄດ້ສືບຕໍ່ປັບປຸງພື້ນຖານວັດຖຸເຕັກນິກ ຄ່ອຍໆກ້າວເຂົ້າສູ່ບາດລ້ຽວໃໝ່ ຄືລຶບລ້າງການນຳໃຊ້ລະບົບ ການຮັບສົ່ງຂ່າວກັບທ້ອງຖິ່ນ ດ້ວຍເຄື່ອງໂທລະເລກ ມານຳໃຊ້ເຄື່ອງໂຟນີ ຄອມພິວເຕີ ແລະ ໂທລະສານ ລຶບລ້າງລະບົບການຮັບ ແລະ ສົ່ງຂ່າວຕ່າງປະເທດ ດ້ວຍເຄື່ອງໂທລະພິມ ແລະ ການສົ່ງຂ່າວອອກອາກາດ ດ້ວຍລະບົບຄື້ນສັ້ນ ມາເປັນລະບົບຄອມພິວເຕີ ແລະ ເຄື່ອງຮັບຂ່າວຜ່ານດາວທຽມ.
ໃນວັນທີ 1 ມັງກອນ 2001 ໄດ້ສ້າງຕັ້ງ ແລະ ຈັດພິມປະເທດລາວລາຍວັນ ພາສາລາວ ສະບັບທຳອິດ ຊຶ່ງປະກອບມີ 8 ໜ້າ ມີຍອດການພິມເບື້ອງຕົ້ນ 4.000 ສະບັບຕໍ່ມື້ ໃນໄລຍະ 5-6 ປີຕໍ່ມາ ໄດ້ສືບຕໍ່ພັດທະນາ ເນື້ອໃນໜັງສືພິມ ທີ່ອຸດົມສົມບູນ ມີຫລາກຫລາຍຄໍລຳ ກ່ຽວກັບການເມືອງເສດຖະກິດ, ວັດທະນະທໍາ-ສັງຄົມ, ປກຊ-ປກສ ລວມແລ້ວ ປະມານ 30 ຄໍລຳ ແລະ ເພີ່ມການພິມເປັນ 12 ໜ້າ ສອດສີໜ້າ ໜັງສືພິມໜ້າທຳອິດ ດ້ວຍລະບົບໂປແກຣມຄອມພິວເຕີ ລະບົບການສົ່ງຕົ້ນສະບັບ ເຂົ້າໂຮງພິມ ດ້ວຍລະບົບເຕັກນິກສື່ສານທີ່ທັນສະໄໝ.
ມາຮອດ ໄລຍະປີ 2012-2017 ໄດ້ມີການດໍາເນີນ ແລະ ປັບປຸງໂຄງປະກອບກົງຈັກ ໃນການຈັດຕັ້ງຢ່າງຕໍ່ເນື່ອງ ເພື່ອໃຫ້ສອດຄ່ອງກັບເງື່ອນໄຂຕົວຈິງ ຂອງການພັດທະນາເຕັກນິກ ແລະ ມີການຂະຫຍາຍຜະລິດຕະພັນ ໃຫ້ຫລາຍຂຶ້ນ. ປັດຈຸບັນ ນັກຂ່າວ ຂອງຂ່າວສານປະເທດລາວ ນອກຈາກຈັບປາກກາ ແລະ ກ້ອງແລ້ວ ຍັງຕ້ອງຖືໂທລະສັບມືຖື ຫລື ໄອແພັດທີ່ມີອິນເຕີແນັດ ເພື່ອໂຄສະນາຂ່າວສານ ໃຫ້ທັນເວລາ ແລະ ສອດຄ່ອງກັບສະພາບ ການໃນຍຸກໃໝ່ ໂດຍມີຫລາກຫລາຍ ຜະລິດຕະພັນເຊັ່ນ: ເວັບໄຊ ເຄພີແອວ ທີ່ເປັນພາສາລາວ, ອັງກິດ ແລະ ພາສາຝຣັ່ງ ໄດ້ອອກຂ່າວເປັນລາຍວັນ, ມີເພຈເຟສບຸກສອງພາສາ, ພາສາ​ລາວແມ່ນເພຈ: ປະເທດລາວ ແລະ ພາສາອັງກິດ ເພຈ: ຂ່າວ ເຄພີແອວ ນີວສ໌, ນອກນີ້ ຍັງມີຂ່າວຮູບແບບ ວິດີໂອອອນລາຍ ແລະ ມີລາຍການ ເພື່ອເຈາະເລິກບັນຫາທີ່ສັງຄົມສົນໃຈອີກດ້ວຍ.
ຕະຫລອດໄລຍະ 54 ປີມານີ້, ສໍານັກຂ່າວສານປະເທດລາວ ໄດ້ຕັ້ງໜ້າຮັດແໜ້ນ ແລະ ເສີມຂະຫບາຍສາຍພົວພັນ ແລະ ການຮ່ວມມືຮອບດ້ານຮ່ວມກັບ ຂ່າວສານຫວຽດນາມ ອ້າຍນ້ອງ ແລະ ສາຍພົວພັນດັ່ງກ່າວໄດ້ກ້າວເຂົ້າສູ່ລວງເລິກ. ມາເຖິງປັດຈຸບັນ ການຮ່ວມມືກັບສຳນັກຂ່າວສານ ບັນດາປະເທດເພື່ອນມິດ ໄດ້ມີການຂະຫຍາຍວົງກວ້າງ ອອກກວ່າແຕ່ກ່ອນ ຊຶ່ງປັດຈຸບັນສອງສຳນັກຂ່າວສານປະເທດລາວ-ຫວຽດນາມ ພວມຮ່າງແຜນສັນສືບຕໍ່ຮ່ວມມື, ຊ່ວຍເຫລືອເຊິ່ງກັນ ແລະ ກັນ ປະຈຳປີ ບົນພື້ນຖານອານຸ ສັນຍາ 5 ປີ ໂດຍສະເພາະການຊ່ວຍເຫລືອ ທາງດ້ານຍົກລະດັບວິຊາການ, ອຸປະກອນເຕັກນິກ ພ້ອມນີ້ ຂ່າວສານຫວຽດນາມ ຍັງໄດ້ຊ່ວຍສຳນັກຂ່າວສານປະເທດລາວ ສ້າງຫ້ອງສະຕູດິໂອທີ່ທັນສະໄໝ ເພື່ອຜະລິດລາຍການ, ຕິດຕັ້ງລະບົບເຄືອຂ່າຍ ແລະ ລະບົບ ເຊີເວີ ໃນຖານໃຊ້ເກັບກຳຂໍ້ມູນຂ່າວສານ ເພື່ອບໍລິການໃຫ້ສັງຄົມໄດ້ສະດວກ ແລະ ວ່ອງໄວທັນການຍິ່ງຂຶ້ນ.
ເຫັນໄດ້ວ່າມາຮອດສູ່ມື້ນີ້ ສຳນັກຂ່າວສານປະເທດລາວ ໄດ້ຫັນສູ່ການບໍລິການຂໍ້ມູນຂ່າວສານ ສຳລັບຜູ້ບໍລິໂພກໃນສັງຄົມ ດ້ວຍຫລາຍຮູບການ ຫລາກຫລາຍສີສັນ ວ່ອງໄວ ແລະ ທັນກັບເຫດການ ແລະ ເຄື່ອນໄຫວປະຕິບັດໜ້າທີ່ການເມືອງ ຂອງຕົນ ຕາມພາລະບັດບາດທີ່ໄດ້ກຳນົດໄວ້ ແລະ ໜ້າທີ່ພັກລັດ ມອບໝາຍໃຫ້ ຕອບສະໜອງຄວາມຕ້ອງການ ແລະ ສົນໃຈຂອງປະຊາຊົນ ເຮົາໄດ້ດີຂຶ້ນກວ່າເກົ່າ ຮັກສາໄດ້ລັກສະນະຕົວຈິງ ລັກສະນະສຶກສາອົບຮົມ ລັກສະນະຈັດຕັ້ງຊີ້ນຳ ແລະ ລັກສະນະຕໍ່ສູ້. ພ້ອມນີ້, ຖັນ ແຖວ ພະນັກງານລັດຖະກອນ ກໍໄດ້ຮັບການປັບປຸງ ເພີ່ມຄວາມຮູ້ຄວາມສາມາດ ໃຫ້ສູງຂຶ້ນ, ພື້ນຖານໂຄງລ່າງເຕັກນິກໄດ້ຄ່ອຍໆ ພັດທະນາກ້າວຂຶ້ນສູ່ ຄວາມທັນສະໄໝເປັນກ້າວໆ ສາມາດຕອບສະໜອງ ຂໍ້ມູນຂ່າວສານ ທັງພາຍໃນ ແລະ ຕ່າງປະເທດ ໄດ້ວ່ອງໄວ ກວ້າງຂວາງກ່ວາເມື່ອກ່ອນ.
ສົມມຸດວ່າ ກຳລັງເບິ່ງຄລິບວິດີໂອທີ່ພວມເປັນກະແສທາງເຟສບຸກ, ປາກົດມີຫລາກຫລາຍຄຳຄິດເຫັນ ຕົວຢ່າງ: ໃນຄລິບມີສາວງາມ ກຳລັງນຳສະເໜີເລື່ອງໃດໜຶ່ງ ຊຶ່ງບາງຄົນບໍ່ມັກ ຍ້ອນຜູ້ຢູ່ໃນຄລິບນັ້ນງາມຍ້ອນສັນຍະກຳ ຈຶ່ງຕຳນິວິຈານແບບຮຸນແຮງ, ສ່ວນຄົນຈຳນວນໜຶ່ງທີ່ມັກ ກໍຍ້ອງຍໍເພາະເຂົາກໍມັກສັນຍະກຳເຊັ່ນກັນ. ດັ່ງນັ້ນ, ເວລາທີ່ເຫັນບັນດາຄອມເມັ້ນຕ່າງໆ ຢ່າໄປໝືນ, ຢ່າໄປໃຈຮ້າຍໂມໂຫໂທໂສ ໃຫ້ທຳຄວາມເຂົ້າໃຈວ່າ: ຜູ້ທີ່ສະແດງຄວາມຄິດເຫັນແມ່ນຜູ້ທີ່ເຕີບໃຫຍ່ ມາຈາກສະພາບແວດລ້ອມ ແບບນັ້ນ ແລະ ເຂົາເຈົ້າ ກໍມີສາງຄຳສັບພຽງແຕ່ເທົ່ານັ້ນ ເພື່ອທີ່ຈະເອົາມາໃຊ້ກັບ ບາງສະຖານະການ. ໝາຍຄວາມວ່າ: ສິ່ງທີ່ເຂົາເວົ້າ ຫລື ສະແດງຄວາມຄິດເຫັນນັ້ນ ບໍ່ໄດ້ກ່ຽວຂ້ອງກັບເຫດການທີ່ເຂົາພວມເບິ່ງ ຫລື ອ່ານ ແຕ່ມັນສະທ້ອນຕົວຕົນຂອງເຂົາເຈົ້າເອງ.
ການຢູ່ໃນສັງຄົມທີ່ມີປະຊາທິປະໄຕ ໃນການສະແດງຄວາມຮູ້ສຶກ ຄວາມຄິດເຫັນ ໂດຍສະເພາະຄຳຕຳນິວິຈານໃນທາງລົບ ທີ່ນັບມື້ເພີ່ມທະວີຫລາຍຂຶ້ນໃນປັດຈຸບັນ, ຢ່າໄປດຶງຄວາມຄິດເຫັນເຫລົ່ານັ້ນເຂົ້າມາຕັດສິນຕົນເອງ ເພາະຄຳເວົ້າເຫລົ່ານັ້ນ ອາດຈະເປັນຄຳທຳ ແຕ່ເປັນຄຳຮຸນແຮງທຳຮ້າຍຈິດໃຈຂອງຜູ້ອື່ນ. ຕົວຢ່າງເລກ 6: ບາງຄົນເຫັນແລ້ວຄິດວ່າມັນແມ່ນເລກ 9, ບາງຄົນກໍ່ວ່າເລກ 6 ຊຶ່ງຕົວເລກນັ້ນມັນກໍບໍ່ໄດ້ປ່ຽນເປັນເລກອື່ນ, ແຕ່ວ່າມັນສະທ້ອນມູມມອງແນວຄວາມຄິດຂອງຄົນ ແປວ່າ: ຄຳເວົ້າຂອງຄົນຜູ້ນັ້ນ ບໍ່ໄດ້ສະ ທ້ອນສິ່ງ ທີ່ເຂົາພົບເຫັນ, ບໍ່ໄດ້ສະທ້ອນໃນສິ່ງທີ່ເຮົາໂພສລົງໄປ ແຕ່ມັນສະທ້ອນສິ່ງທີ່ເຂົາເປັນ.
ຂໍຍົກຕົວຢ່າງ2: ເວລາຈອກແກ້ວຕົກລົງພື້ນ ບາງຄົນອຸທານສຽງດັງວ່າ: ໂອ້ຍ ຕາຍແລ້ວ ! ຖ້າຜູ້ອື່ນໄດ້ຍິນສຽງແບບນີ້ ຈະຄິດວ່າກຳລັງເກີດບັນຫາໃຫຍ່, ແຕ່ບາງຄົນອຸທານສຽງຄ່ອຍໆ ເຮັດໃຫ້ອຸບັດເຫດຈອກແກ້ວຕົກພື້ນ ກາຍເປັນເລື່ອງເລັກນ້ອຍ.
ຕົວຢ່າງ3: ມີຄົນໄປບໍລິຈາກເຄື່ອງໃຫ້ຄອບຄົວໃດໜຶ່ງທີ່ທຸກຍາກຂາດແຄນ, ຄົນທີ່ໄປຊ່ວຍເຫລືອໄດ້ໂພສເລື່ອງດັ່ງກ່າວລົງໃນໂຊຊຽວໂລກອອນລາຍ, ຕໍ່ກໍລະນີນີ້ ຈະມີຄົນຈຳນວນໜຶ່ງ ຍ້ອງຍໍວ່າລາວ ຈິດໃຈດີ ສົມຄວນທີ່ຈະຕ້ອງເອົາເປັນແບບຢ່າງ, ສ່ວນຄົນອີກ ຈຳ ນວນໜຶ່ງເບິ່ງວ່າ ຄົນຜູ້ນັ້ນສ້າງພາບ ສ້າງກະແສ, ທຳທ່າເຮັດ ຢາກດັງ !
ສະນັ້ນ ສັງຄົມແຫ່ງການວິພາກວິຈານ, ຄວາມຈິງແລ້ວເຮົາບໍ່ໄດ້ວິຈານຜູ້ໃດ ແຕ່ເປັນການວິຈານຕົນເອງ ໂດຍແບ່ງອອກເປັນ 2 ມູມແຕກຕ່າງກັນ, ໜຶ່ງ: ການວິຈານຜູ້ອື່ນແມ່ນສະທ້ອນຕົວຕົນຂອງເຮົາເອງ ຖ້າເຮົາເຕີບໃຫຍ່ມາໃນສະພາບແວດລ້ອມທີ່ບໍ່ດີ, ຊີວິດຜ່ານ ເລື່ອງຕ່າງໆທີ່ໂຫດຮ້າຍ ກໍມັກວິພາກວິຈານຜູ້ອື່ນໄປໃນທາງທີ່ບໍ່ດີ ແລະ ເພີ່ມທະວີຄວາມຮຸນແຮງຂຶ້ນເລື້ອຍໆຈົນລື້ງກາຍເປັນນິໄສແລະ ເປັນສັນດານ; ສອງ: ຄົນທີ່ໄດ້ຮັບຄຳຕຳນິວິຈານ ບໍ່ຕ້ອງໄປຄິດອຸກອັ່ງຫລາຍ ເພາະຕົວຕົນເຮົາເປັນຄົນແບບໃດ ເຮົາຍ່່ອມຮູ້ດີ. ດັ່ງ ນັ້ນ ຈົ່ງເລືອກຄຳເວົ້າດີໆ ເພາະຄຳເວົ້າດີໆທີ່ເຮົານຳໃຊ້ຈະນໍາພາເຮົາໄປສູ່ທິດທາງທີ່ເຮົາເລືອກໃຊ້ຄຳສັບນັ້ນແລ !
ຄໍ​ລຳ ​ເຮັດ​ແລະ​ຄິດ​ຊີວິດ​ດີ, ​ເຄີຍ​ນຳ​ສະ​ເໜີ​ກ່ຽວ​ກັບນິ​ໄສ​ຄົນ​ຮັ່ງ ​ແລະ ນິ​ໄສ​ຄົນ​ທຸກ​ທີ່​ແຕກ​ຕ່າງ​ກັນ​ມາ​ແລ້ວ ຊຶ່ງ​ສະບັບ​ນີ້ ຜູ້​ຂຽນ​ໄດ້​ຄົ້ນຄວ້າ ​ຈາກ​ຫລາຍໆ​ແຫ​ລ່ງຂໍ້​ມູນກ່ຽວ​ກັບ ​ຄົນ​ທີ່​ປະສົບ​ຜົນສຳ​ເລັດ ​ເປັນ​ຄົນ​ຮັ່ງ​ຄົນ​ມີ​ລະດັບ​ໂລກ ລະດັບ​ປະ​ເທດ ມາ​ແບ່ງປັນ​ຕື່ມ.
ດ້ານ​ຄອບຄົວ: ຄົນ​ຮັ່ງ ມີ​ນິ​ໄສ​ຮັກ​ຄອບຄົວ ພະຍາຍາມ​ຮັກສາ​ ພັດທະນາຄອບຄົວ, ຊີວິດ​ຂອງ​ເຂົາ​ເຈົ້າ​ຈຶ່ງ​ໝັ້ນຄົງ ​ແຕກ​ຕ່າງ​ກັບ​ນິ​ໄສ​ຄົນ​ທຸກ ມີ​ນິ​ໄສ​ມັກ​ປ້ອຍ​ດ່າ​ຄອບຄົວ, ຜິດ​ຖຽງ​ກັນ​ເລື້ອຍ, ຜິດ​ກັນຍາ​ມ​ໃດ ກໍ​​ເສຍສຸຂະພາບ ​ແລະ ຊັບ​ສິນຊີວິດ​ຈຶ່ງ​ມີ​ຂຶ້ນໆ​ລົງໆ​ບໍ່​ໝັ້ນຄົງ.
ການ​ລ້ຽງ​ລູກ: ຄົນ​ຮັ່ງ​ມັກ​ຝຶກ​ຝົນ​ຫລໍ່​ຫລອມ​​ໃຫ້​ລູກ​ດຸ​ໝັ່ນ, ອົດທົນ ​ແລະ ກ້າ​ຫານ, ​ເດັກນ້ອຍ​ກໍ​ມີ​ຫລັກພື້ນຖານ​ຊີວິດ​ທີ່​ດີ ​ໂອກາດ​ພົບ​ຄວາມ​ຈະ​ເລີ​ນ​ ໃນ​ອະນາຄົດ​ມີ​ສູງ, ສ່ວນ​ຄົນ​ທຸກ ​ມັກ​ລ້ຽງ​ລູກ​ແບບ​ປະຖົມ​ປະ​ຖານ ​ຕາມ​ມີ​ຕາມ​ເກີດ, ຕາມ​ໃຈ​ລູກ​ຍາມ​ທີ່ເຮັດ​ໄດ້ ຍາມ​ເຮັດ​ບໍ່​ໄດ້​ກໍ​ຮ້າຍ​ດ່າ​ລູກ  ​ເດັກນ້ອຍ​ຈ່ຶ່ງບໍ່​ມີ​ຫລັກ​ພື້ນຖານ ​ທີ່​ແໜ້ນ​ແກ່ນ ຖືກ​ໝູ່ ​ແລະ ສັງຄົມ​ດຶງ​ຈູງ​​ໄດ້​ຕາມ​ກະ​ແສ.
ການ​ຝຶກ​ຝົນ​ລູກ: ຄົນ​ຮັ່ງສອນ​ໃຫ້​ລູກ​ຮູ້ຈັກ​ຫາ​ເງິນ ​ຕັ້ງ​ແຕ່​ຕອນ​ຍັງ​ເປັນ​ເດັກນ້ອຍ, ສອນ​ໃຫ້​ຮູ້​ຄຸນຄ່າ​ຂອງ​ເງິນ ​ແລະ ຮັບຜິດຊອບ​ການ​ໃຊ້​ເງິນ​ ​ເມື່ອ​ລູກ​ຮຽນ​ຈົບ​ກໍ​ແນະນຳ​ ຫລື ຊ່ວຍຈັດການ​ລະບົບ​ ການ​ເຮັດ​ວຽກ​ໃຫ້, ບັນດາ​ລູກໆ​ຈຶ່ງ​ມີ​ຄວາມ​ກະ ຕັນຍູ ຄອບຄົວ​ກໍ​ຈະ​ເລີ​ນ, ສ່ວນ​ຄົນ​ທຸກ ມັກ​ມີ​ນິ​ໄສ​ຝຶກ​ຝົນ​ລູກ ​ໃຫ້​ໃຊ້​ເງິນ​ເກັ່ງ​ຕັ້ງ​ແຕ່​ຕອນ ​ເປັນ​ເດັກນ້ອຍ​ເທົ້າ​ໃຫຍ່ ​ແລະ ບີບ​ບັງຄັບ​ຈິດ​ໃຈ​ລູກ ​ຍ້ອນ​ສາ​ເຫດ​ເງິນ​ຄຳ. ​ເມື່ອ​ລູກ​ຮຽນ​ຈົບ ກໍ​ປ່ອຍ​ໄປ​ຕາມ​ວາສະໜາ ອັດຕາ​ຄວາມ​ກະຕັນຍູ​ ຂອງ​ລູກ​ຈຶ່ງ​ມີ​ໜ້ອຍ.
ສາຍ​ພົວພັນ​ໃນ​ຄອບຄົວ: ຄົນ​ຮັ່ງ ມັກ​ຕັ້ງ​ຕົນ​ໃຫ້​ສາມາດ ​ເປັນ​ທີ່​ເພິ່ງ​ພາ​ອາ​ໄສ​ຂອງ​ລູກ​ໄດ້ ສ້າງ​ລູກ​ເພື່ອ​ສືບ​ທອດ​ ອຸດົມ​ຄະຕິ​ຂອງ​ຕົນ ຫລື ປັ້ນ​ລູກ​ໃຫ້​ສຳ​ເລັດ​ຕາມ​ອຸດົມ​ການ​ ຄວາມ​ມັກ​ຂອງ​ລູກ, ສ່ວນ​ຄົນ​ທຸກ ມີ​ນິ​ໄສ​ມັກ​ຫວັງ​ເພິ່ງ​ພາ​ອາ​ໄສ​ລູກ, ​ເປົ້າ​ໝາຍ​ຂອງ​ການ​ມີ​ລູກ ​ເພື່ອ​ໃຫ້​ເຂົາ​ໄດ້​ເບິ່ງ​ແຍງ​ ລ້ຽງ​ດູຕົນ​ເອງ​ຍາມ​ເຖົ້າ​ແກ່ ຈຶ່ງ​ເອົາ​ຄວາມ​ຄາດ​ຫວັງ​ຂອງ​ຕົນ ​ໄປ​ຍັດ​ບີບ​ບັງຄັບໃສ່​ລູກຫລາຍ​ເກີນ​ໄປ ​ເມື່ອ​ລູກ​ອົດທົນ​ຕໍ່​ຄວາມ​ກົດ​ດັນ​ ບໍ່​ໄດ້​ກໍ​ພະຍາຍາມ​ໜີ​ຈາກ.
ການ​ຮັກສາ​ລູກ: ຄົນ​ຮັ່ງ​ມັກ​ເຕືອນ ​ແລະ ຫ້າມ​ ບໍ່​ໃຫ້​ລູກ​ໄປ​ຜູກ​ມິດ​ກັບ​ສິ່ງ​ບໍ່​ດີ ພວກ​ຄົນ​ທີ່​ມົ້ວ​ສຸມ​ອະບາຍ​ຍະ​ມຸກ ດັ່ງ​ນັ້ນ ​ເຂົາ​ເຈົ້າ​ຈຶ່ງ​ສາມາດ​ຮັກສາ​ລູກ​ໄວ້​ໄດ້​ດີ, ສ່ວນ​ຄົນ​ທຸກ ບໍ່​ມັກ​ຫ້າມ​ລູກ​ຈາກ​ສິ່ງ​ທີ່​ບໍ່​ດີ ລູກ​ກໍ​ບໍ່​ຮູ້​ຈຳ​ແນ​ກອັນ​ໃດ​ດີ ອັນ​ໃດ​ຊົ່ວ ມັກ​ໄປ​ມົ້ວ​ສຸມ​ກັບ​ຄົນ​ບໍ່​ດີ ພໍ່​ແມ່​ຈຶ່ງ​ຮັກສາ​ລູກ​ໄວ້​ບໍ່​ໄດ້. ຍັງ​ມີ​ອີກ​ຫລາຍ​ຂໍ້ ຊຶ່ງ​ຜູ້​ຂຽນ​ຈະ​ນຳ​ມາສະ​ເໜີ​ຕື່ມ, ພົບ​ກັນ​ໃໝ່ ສະບັບ​ໜ້າ !
ເວົ້າ​ເລື່ອງ​ນິ​ໄສ ຫລື ການ​ປະ​ພຶດຂອງ​ຄົນ​​ແມ່ນ​ແຕກ​ຕ່າງ​ກັນ ຊຶ່ງ​ສະບັບ​ກ່ອນ ​ໄດ້​ນຳ​ສະ​ເໜີ​ກ່ຽວ​ກັບ​ການ​ບໍລິຫານ,​ ການ​ເອົາ​ໃຈ​​ໃສ່​ຕໍ່​ຄອບຄົວ, ວິທີ​ການ​ລ້ຽງ​ລູກ, ປູກຝັງ​ລູກ​ໄປ​ຂອງ​ຄົນ​ຮັ່ງ ​ແລະ ຄົນ​ທຸກ​ໄປແລ້ວ, ມື້​ນີ້ ຈຶ່ງ​ຂໍສະ​ເໜີ​ເພີ່ມ​ຕື່ມ ນິ​ໄສຄົນ​ຮັ່ງ ​ແລະ ນິ​ໄສ​ຄົນ​ທຸກ ທີ່​ມີ​ຄວາມແຕກ​ຕ່າງ​ກັນ ​ແລ້ວ​ມາ​ເຍືອງ​ໃສ່​ໂຕ​​ເຮົາເອງ​ວ່າ: ນິ​ໄສ​​ ​ແລະ ການ​ປະພຶດຂອງ​ເຮົາ ສ່ວນ​ໃຫຍ່ກົງ​ກັບ​ນິ​ໄສ​ຂອງ​ຄົນ​ຮັ່ງ ຫລື ນິ​ໄສ​ຂອງ​ຄົນ​ທຸກກັນ​ແທ້.
ຄວາມ​ບັນ​ເທີ​ງ: ຄົນ​ຮັ່ງ​ທັງຫລາຍ ມີ​ນິ​ໄສ​ຊອກ​ຄວາມ​ບັນ​ເທີ​ງ​ໃນ​ເຮືອນ ພະຍາຍາມ​ສ້າງ​ເຮືອນ ​ໃຫ້​ເປັນສະຫວັນ, ມີ​ສິ່ງ​ສຳຄັນ​ຈຳ​ເປັນ​ຕ່າງໆໄວ້​ໃນ​ເຮືອນ ດັ່ງ​ນັ້ນ ຈຶ່ງ​ເປັນ​ການ​ລົງທຶນ​ຕ່ຳ ​ແຕ່​ໄດ້ຜົນ​ກຳ​ໄລ​ສູງ​ ແລະ ຕໍ່​ເນື່ອງ, ສ່ວນ​ຄົນ​ທຸກ ມີ​ນິ​ໄສ ສ້າງ​ເຮືອນ​ໃຫ້​ເປັນ​ນາລົກ ​ແລ້ວ​ອອກ​ໄປ​ຊອກ ​ຫາ​ຄວາມ​ບັນ​ເທີ​ງນອກ​ເຮືອນ ຈຶ່ງ​ລົງທຶນ​ຫລາຍ ​ແລະ ​ໄດ້ຜົນ​ຕໍ່​ເນື່ອງ​ຕ່ຳ.
ດ້ານ​ກິລາ: ຄົນ​ຮັ່ງ​ທັງຫລາຍ ມັກ​ຫລິ້ນ​ກິລາ​ທີ່​ສາມາດ​ສ້າງລາຍ​ຮັບ​ໄດ້ (ບໍ່​ແມ່ນ​ການ​ພະນັນ) ຈຶ່ງ​ໄດ້​ຜົນ​ປະ​ໂຫຍ​ດກັບ​ເວລາ​ທີ່​ສູນ​ເສຍ​ໄປ, ສ່ວນ​ຄົນ​ທຸກ ມັກ​ຫລິ້ນ​ກິລາ​ ເນັ້ນ​ຄວາມ​ມ່ວນ​ຊື່ນ ​ແລ້ວ​ກໍ​ໄປ​ສັງ​ສັນ​ຕໍ່ ຈຶ່ງ​ເສຍ​ປະ​ໂຫຍ​ດ​ຫລາຍ ກຳ​ໄລ​ໜ້ອຍ.
ການ​ຫລິ້ນ: ຄົນ​ຮັ່ງມີ ມັກ​ຫລິ້ນ​ໃນ​ສິ່ງ​ທີ່​ມັກ ​ໃຊ້​ແນວ​ຄວາມ​ຄິດ​ສ້າງສັນສະຕິ​ປັນຍາ​ ຈຶ່ງ​ໄດ້​ຮັບ​ການ​ພັດທະນາ​ຕະຫລອດ​ເວລາ ສ່ວນ​ຄົນ​ທຸກ​ມັກ​ຫລິ້ນ​ກິດຈະກຳ​ທີ່​ໃຊ້​ກຳລັງ ດັ່ງ​ນັ້ນ ຮ່າງກາຍ​ຈຶ່ງພັດທະນາ​ຫລາຍ​ກວ່າ ສະຕິ​ປັນຍາ.
ວາຈາ​ຄຳ​ເວົ້າ: ຄົນ​ຮັ່ງມີ ມັກ​​ເວົ້າ​ແບບ​ມີຮັກສາ​ສາຍ​ພົວພັນ​ມິດຕະພາບ ​ແລະ ​ໃຫ້​ກຽດ​ຜູ້ອື່ນສະ​ເໝີ ​ເພື່ອ​ສ້າງສາ​ຍພົວພັນ​ ທີ່​ຈະ​ເປັນປະ​ໂຫຍ​ດຮ່ວມ​ກັນ​ໃນ​ອະນາຄົດ, ສ່ວນ​ຄົນ​ທຸກ​ທັງຫລາຍ ມັກ​ເວົ້າ​ບໍ່​ຄິດ ​ເວົ້າ​ບາດ​ໃດ​ທຳລາຍ​ມິດຕະພາບ, ໝິ່ນ​ກຽດ​ສັກ​ສີ​ ຂອງ​ຜູ້​ອື່ນ​ສະ​ເໝີ ຈຶ່ງ​ພາ​ໃຫ້​ເສຍ​ໂອກາດ​ໃນ​ປັດຈຸບັນ ​ແລະ ບໍ່​ໄດ້​ຮັບ​ຜົນ​ປະ​ໂຫຍດຫຍັງ​ໃນ​ອະນາຄົດ.
ຢູ່ເມືອງລາວ ກິນເຂົ້າໜຽວຈ້ຳປາແດກ ເປັນຄຳເວົ້າທີ່ອະທິບາຍຄຸນລັກສະນະທີ່ເປັນເອກະລັກຂອງຄົນລາວຢ່າງແທ້ຈິງ. ປະເທດລາວເມືອງລາວ ມີວັດທະນະທໍາການກິນເຂົ້າໜຽວໜຶ້ງເປັນເອກະລັກທີ່ສຳຄັນ ຊຶ່ງທາງດ້ານປະຫວັດສາດບູຮານ ເຂົ້າໜຽວຖືເປັນພັນເຂົ້າພື້ນເມືອງຂອງ ຄົນໃນເຂດນີ້.
ໃນຍຸກກ່ອນການຮັບພະພຸດທະສາສະໜາມາຈາກອິນເດຍ ອາຍຸກວ່າ 5000ປີ ມີຮ່ອງຮອຍອະທິບາຍວ່າ ທຸກຊົນເຜົ່າທີ່ອາໄສຢູ່ເຂດນີ້ ລ້ວນແຕ່ກິນເຂົ້າປ່າມາກ່ອນ ຊຶ່ງເປັນຕະກູນຂອງເຂົ້າໜຽວ ແລະ ເຖິງວ່າເຂົ້າຈ້າວໄດ້ແພ່ຂະຫຍາຍຢ່າງ ກວ້າງຂວາງໃນປັດຈຸບັນ ແຕ່ເຂົ້າໜຽວກໍຍັງເປັນເຂົ້າຫລັກທີ່ນິຍົມກິນໃນບ້ານເຮົາຄືເກົ່າ. ໂດຍເຂົ້າໜຽວ ສາມາດປັ້ນເປັນກ້ອນ ບິດເປັນຄຳຈ້ຳກັບອາຫານແຕ່ລະເຍື່ອງ ເປັນການເຊີດຊູລົດຊາດອາຫານໃຫ້ໂດດເດັ່ນແຊບຊ້ອຍກວ່າເກົ່າ. ນອກ ຈາກນີ້ ການເອົາເຂົ້າໜຽວບ່າຍກັບໝາກໄມ້ ກໍຈະໄດ້ລົດຊາດຫວານໆມັນໆ ແຊບອີຫລີ.
ສຳລັບແນວກິນ ທີ່ວ່າ ປາແດກ, ຊຶ່ງຄຳວ່າ: ແດກ ເປັນຄຳພື້ນເມືອງ ເປັນຄຳກິລິຍາໝາຍເຖິງ ການອັດຍັດແທງໃຫ້ແໜ້ນ (ແຕ່ຖ້າເອົາຄຳວ່າແດກໄປແທນຄຳວ່າ ກິນ ຈະໄດ້ຄວາມໝາຍ ເປັນລັກສະນະການກິນ ທີ່ເກີນປະລິມານບໍ່ ເປັນຕາ ເບິ່ງ). ສໍາລັບການຮັກສາອາຫານ ຄຳວ່າ: ແດກ ໝາຍເຖິງການເອົາປານ້ຳຈືດມາເອືອບເກືອ ແລະ ຮຳ ຈາກນັ້ນກໍຍັດອັດລົງໃສ່ໄຫໃຫ້ແໜ້ນເປັນວິທີຖະໜອມ ແລະ ຮັກສາອາຫານມາແຕ່ບູຮານ ໂດຍວິທີນີ້ມີການກ່ຽວຂ້ອງກັບປະເພນີການ ເກັບມ້ຽນຊາກສົບ ຄົນຕາຍບໍ່ໃຫ້ເນົ່າ ເມື່ອ 2500 ປີຜ່ານມາ.
ມີຫລັກຖານການຄົ້ນຄວ້າພົບວ່າ: ປາ ເປັນສິ່ງທີ່ຫາກິນບໍ່ໄດ້ຕະຫລອດເວລາ ຈຶ່ງມີໂອກາດຫາປາໃນລະດູ ນ້ຳເລີ່ມບົກແຫ້ງເທົ່ານັ້ນ, ຖ້າຮອດຍາມແລ້ງແທ້ໆ ດິນຈະແຫ້ງ ປາກໍບໍ່ມີ ຈຶ່ງຕ້ອງອອກຫາປາ ມາເກັບຮັກສາໄວ້ໃຫ້ໄດ້ກິນຕະຫລອດປີ, ຍ້ອນແນວນີ້ ບັນດາປານ້ອຍ ຫລາຍຊະນິດຈຶ່ງຖືກນຳມາບົ່ມເຮັດເປັນປາແດກໄວ້ກິນ.
ປາແດກ ເປັນການຮັກສາອາຫານບໍ່ໃຫ້ເນົ່າ ແລ້ວຍັງມີລົດຊາດແຊບອີກ ໂດຍປຸງແຕ່ງໃສ່ອາຫານເຍື່ອງໃດກໍແຊບຊ້ອຍ ແລະ ຫອມເດັ່ນເຊັ່ນ: ຕຳໝາກຫຸ່ງ, ເອາະ, ປົ່ນ, ແກງປາ, ກ້ອຍ, ລາບ, ໝົກ, ນ້ຳເຂົ້າປຸ້ນ ແລະ ອື່ນໆ ເພື່ອຫລຸດຄວາມ ເໝັນຄາວຂອງປາ-ຊີ້ນ ແລະ ເພີ່ມລົດຊາດໃຫ້ນົວຫອມຕື່ມອີກ.
ອາຫານການກິນຖິ່ນເມືອງລາວໃນອະດີດ ແມ່ນຕັ້ງຢູ່ບົນພື້ນຖານ ແຫ່ງການເພິ່ງພາຕົນເອງ, ງ່າຍດາຍ ແຕ່ງົດງາມດ້ວຍຈາລິຍະທຳ ແຫ່ງຄວາມສັດຊື່ມີອາລິ ຍະທຳການກິນທີ່ພຽງພໍ ແລະ ພໍພຽງສົມຄວນຕາມສະພາບ, ກິນເພື່ອຢູ່ ບໍ່ແມ່ນຢູ່ ເພື່ອກິນສອດຄ່ອງ ກັບວິຖີການດຳລົງຊີວິດຂອງຊາວນາ ກາຍເປັນອາ ຫານພື້ນບ້ານພື້ນເມືອງທີ່ເປັນເອກະລັກ ມາຮອດປັດຈຸບັນຄວາມທັນສະໄໝຂອງເຕັກໂນໂລຊີ, ຄວາມສະຫລາດ ຂອງຄົນລາວຍຸກໃໝ່ ໄດ້ພັດທະນາປາແດກໃຫ້ກາຍ ເປັນ ສິນຄ້າໂອດັອບສົ່ງອອກໄປຕ່າງປະເທດອີກດ້ວຍ.
ບາງຕອນ ເນື້ອເພງ: ບ້ານແມ່ເຮົາ ແຕ່ງໂດຍ: ທ່ານ ບົວເງິນ ຊາພູວົງ ອະດີດຮອງລັດຖະມົນຕີກະຊວງຖະແຫລງຂ່າວ, ວັດທະນະທຳ ແລະ ທ່ອງທ່ຽວ, ຜູ້ຂຶ້ນຊື່ວ່າ: ຄູເພງເມືອງລາວ ໄດ້ຖ່າຍທອດໃຫ້ເຫັນວັດທະນະທຳຄົນລາວ, ແຜ່ນດິນລາວ ກັບອາຫານ ຜ່ານບົດເພງນີ້.
ເມື່ອ​ຊີວິດ​ພົບ​ຄວາມ​ຫຍຸ້ງຍາກ ລຳບາກ ​ໂດຍ​ສະ​ເພາະ​ໃນ​ລະຍະ​ການລະບາດພະຍາດ​ໂຄ​ວິດ 19 ຄວນຈະ​ດຳລົງ​ຊີວິດ​ປົກກະ​ແບບ​ໃໝ່​ແນວ​ໃດ ​ໃຫ້​ຢູ່​ລອດ? ທຳ​ໃຈ​ໃຫ້ສະຫງົບ: ​ເວລາ​ທຸກ​ໃຈ ຫລື ​ເກີດ​ເຫດ​ຮ້າຍ​ກະທັນຫັນ ຢ່າ​ຟ້າວ​ໂວຍວາຍ​ຮ້ອນຮົນ ​ໂທດ​ນັ້ນ​ໂທດ​ນີ້, ​ເພາະ​ຈະ​ເຮັດ​ໃຫ້​ເຮົາ​ລືມ​ເລັງ​ເປົ້າ​ໝາຍ ປຽບ​ດັ່ງ​ແມ່​ນ້ຳ ຍິ່ງ​ມີ​ຄື້ນ​ເໜັງ​ຫລາຍ​ສ່ຳ​ໃດ ກໍ​ຍິ່ງບໍ່​ເຫັນ​ອັນ​ໃດ ​ແຕ່​ຖ້າ​ນ້ຳ​ນິ້ງ​ໄດ້​ເທົ່າ​ໃດ ຍິ່ງ​ເຫັນ​ບາງ​ສິ່ງ​ບາງ​ຢ່າງ​ໄດ້​ຈະ​ແຈ້ງ ​ເໝືອນ​ດັ່ງ​ຕົນ​ໂຕ​ຖືກ​ຮັດ​ດ້ວຍ​ເຊືອກ ຖ້າ​ເຮົາ​ແຮ່ງ​ເໜັງ​ຫລາຍ ​ເຊືອກ​ແຮ່ງ​ຮັດ​ໂຕ​ເຮົາ​ແໜ້ນ​ຂຶ້ນ ​ແລະ ​ແກ້​ມັດ​ໄດ້​ຍາກ, ບັນຫາ​ດ້ານ​ນອກ​ວຸ້ນ ວາຍ ​ແຕ່​ຖ້າ​ພາຍ​ໃນ​ເຮົາ​ວຸ້ນວາຍ​ຕາມ ຈະ​ແກ້​ບັນຫາ​ບໍ່​ໄດ້. ດັ່ງ​ນັ້ນ ຕ້ອງ​ພະຍາຍາມ​ສະຫງົບ​ນິ້ງ ຄົນ​ທີ່​ຝຶກ​ໄດ້​ແນວ​ນີ້​ ຈະ​ໄດ້​ປຽບ​ໃນ​ສະຖານະ​ການ​ທີ່​ວຸ້ນວາຍ ​ເພາະ​ໄດ້​ສະຕິ​ໄວ, ​ເມື່ອ​ມີ​ສະຕິ ກໍ​ຈະ​ສາມາດ​ຊອກ​ວິ ທີ​ແກ້​ໄຂ​ໄດ້ງ່າຍ “ສະຕິມາ ປັນຍາເກີດ”.
ຂຽນບັນຫາຂໍ້ຫຍຸ້ງຍາກ: ເຮົາມີບັນຫາຫຍັງແດ່ ໃຫ້ຂຽນໃສ່ເຈ້ຍແຕ່ລະຂໍ້ ແລະ ວິທີທາງແກ້ໄຂນັ້ນມີຈັກວິທີ ເພື່ອໃຫ້ເຮົາຮູ້ວ່າ ຕົນເອງມີບັນຫາ ທີ່ຕ້ອງແກ້ໄຂແທ້ແມ່ນຫຍັງແດ່ ? ເພາະເມົາມົວແຕ່ຄິດວົໍນວຽນ ໄປມາຢ່າງດຽວ ບັນຫາກໍ ແກ້ໄຂບໍ່ໄດ້ເອົາມາປະສົມ ປົນເປກັນ ພາໃຫ້ເກີດຄວາມເຄັ່ງຕຶງ ກາຍເປັນວ່າ ບັນຫາບໍ່ໄດ້ຮັບການແກ້ໄຂ. ກໍເໝືອນກັບ ການຈະເດີນທາງໄປຕ່າງແຂວງ ຈະເລືອກວິທີໃດຈະນັ່ງລົດໂດຍສານ, ເຮືອບິນ, ຂັບລົດໄປເອງ ຫລື ຂີ່ລົດໄຟ ລາວ-ຈີນ ຊຶ່ງການຂຽນ ສາມາດເຮັດ ໃຫ້ເຮົາເຫັນບັນຫາ ໄດ້ຈະແຈ້ງ ເລິກເຊິ່ງເຖິງຖອງ, ເມື່ອຮູ້ວ່າ ບັນຫາຢູ່ຈຸດໃດ ເຮົາກໍຈະແກ້ໄຂມັນ ໄດ້ ຖືກຈຸດ.
ເຊື່ອໝັ້ນວ່າຕ້ອງຜ່ານໄປໄດ້: ກວ່າຈະມາຮອດຈຸດນີ້ ຕ່າງກໍໄດ້ຜ່ານຄວາມຍາກລໍາບາກມາແລ້ວ, ບາງຄົນລົ້ມລຸກຄຸກຄານ ເກືອບເປັນເກືອບຕາຍ, ບໍ່ມີຮອດເຂົ້າຊິກິນ ໄຫ້ກໍບໍ່ອອກນ້ຳຕາ ຊີວິດຍັງມີລົມຫາຍ ໃຈຜ່ານມາຮອດມື້ນີ້ໄດ້ ຖ້າ ຈະລົ້ມອີກລຳບາກອີກ ມັນ ຈະເປັນຫຍັງເດ ! ເຄີຍຜ່ານມາໄດ້ ແລ້ວຈະຜ່ານມັນໄປເໝືອງດັ່ງທີ່ເຄີຍຜ່ານມາ.
ປັບປ່ຽນຮູບແບບຊີວິດ: ຮຽນຮູ້, ຍອມຮັບ, ປັບຕົວທີ່ຈະຢູ່ກັບບັນຫາຄວາມຫຍຸ້ງຍາກໃຫ້ໄດ້, ຖ້າຮູ້ວ່າຕອນນີ້ ລາຍຮັບເຮົາໜ້ອຍລົງ ຍ້ອນຖືກຕັດເງິນເດືອນ, ຍ້ອນຂາຍເຄື່ອງບໍ່ ໄດ້ດີໃນສະພາບໂຄວິດ, ຢ່ານັ່ງເບິ່ງລ້າໆ ຕ້ອງຮູ້ປັບປ່ຽນ ວິຖີດຳລົງຊີວິດປົກກະຕິແບບ ໃໝ່ເຊັ່ນ: ປະຢັດຄ່າຈ່າຍ, ປະຢັດນ້ຳ ປະຢັດໄຟຟ້າ. ຖ້າບໍ່ໄດ້ເຮັດອາຊີບຫລັກຄືເກົ່າ ກໍຊອກຫາອາຊີບ ສຳຮອງເຮັດໄປກ່ອນ, ເຖິງວ່າບໍ່ເປັນຕາເຮັດ ເພາະບໍ່ແມ່ນແນວທາງຂອງໂຕເອງ ຫລື ບໍ່ມີກຽດ ໃນ ສາຍຕາຜູ້ອື່ນ ແຕ່ຖ້າເຮັດແລ້ວມີເງິນໃຊ້ຈ່າຍ ບໍ່ຜິດກົດໝາຍ ບໍ່ເດືອດຮ້ອນໃຜ ຄອບຄົວຢູ່ໄດ້ ແລ້ວຈະມານັ່ງອາຍຄົນເຮັດຫຍັງ! ເພາະຊີວິດຄົນເຮົາເຂົາບໍ່ໄດ້ວັດ ແທກກັນຍາມນີ້ ເຂົາຕ້ອງເບິ່ງຕໍ່ໄປ ເປັນລະຄອນເລື່ອງຍາວ ດັ່ງນັ້ນ, ຢ່າ ຕັດສິນຮູບ ເງົາເລື່ອງຍາວ ເພາະເຫັນສາກຕອນເສົ້າພຽງສາກດຽວ.
ຄວາມ​ຜິດພາດ ຄື​ປະສົບ​ການ ​​ໃຫ້​ເຮົາ​ໄດ້​ຖອດ​ຖອນ​ ເປັນ​ບົດຮຽນ​ເພື່ອ​ບໍ່​ ໃຫ້​ຜິດພາດ​ຊ້ຳ​ແນວ​ເກົ່າ. ​ໃນ​ຍຸກ​ພະຍາດ​ໂຄ​ວິດ-19 ລະບາດ ​ໄດ້​ສົ່ງ​ຜົນ​ກະທົບ​ຕໍ່​ຊີວິດ ​ການ​ເປັນ​ຢູ່​ຂອງ​ປະຊາຊົນ​ລາວ ກໍ​ຄື ທົ່ວ​ໂລກ​ຫລາຍ​ຄົນ​ຫລົ້ມ​ເຫ​ລວ, ລົ້ມ​ລະລາຍ ​ແລະ ອື່ນໆ. ຊີ​ວິດຂອງ​ຄົນ​ເຮົາ​ໃນມື້​ນີ້ ກໍ​ເໝືອນທ້ອງຟ້າ​ ທີ່ມີ​ເມກ​ໝອກ​ປົກ​ຄຸມ ​ເຮັດ​ໃຫ້​ບໍ່​ເຫັນ​ແສງ ທີ່​​ແຈ້ງສະຫວ່າງ ​ແຕ່ອີກ​ບໍ່​ດົນ ​ເມກ​ໝອກ​ເຫລົ່າ​ນັ້ນກໍ​ຈະ​ຈາງ​ໄປ​ ​​ແລະ ພວກ​ເຮົາ​ຈະ​​ໄດ້​ເລີ່​ມ ຕົ້ນ​ຊີວິດ​ໃໝ່ ​ແລ້ວ​ຈະ​ເລີ່​ມຈາກ​ຈຸດ​ໃດ​ກ່ອນ.
ຢ່າ​ເສຍ​ເວລາ​ລືມ​ອະດີດ: ​ເຮັດ​ບໍ່​ໄດ້​ດີ ​ແຕ່​ກໍ​ສາມາດ​ເຮັດ​ໃຫ້​ດີກ​ວ່າ​ເກົ່າ​ໄດ້, ຖ້າ​ເຮັດ​ຜິດພາດ​ໄປ​ແລ້ວ ກໍ​ສຳນຶກ​ຜິດ ​ແລ້ວ​ກັບ​ໄປ​ແກ້​ໄຂ ​ເຖິງ​ວ່າ ຊີວິດ​ຈະ​ມີ​ຢາງລຶບ ​ແຕ່​ກໍ​ບໍ່​ໝາຍ​ຄວາມ​ວ່າ ຈະ​ລຶບ​ອະດີດ​ທີ່​ຜິດພາດ ​ໄດ້ ​ເພາະອະດີດ​ບໍ່ສາມາດ ​ຫວນ​ຄືນ​ກັບ​ໄປ​​ໄດ້, ຊີວິດ​ຂອງ​ມື້ວານກໍ​ປຽບ​ ດັ່ງ​ປຶ້ມ​​ທີ່​ເປີດ​ຜ່ານ​ໄປໜ້າ​ໃໝ່, ຖ້າ​ຜິດພາດກໍ​ບໍ່ຈຳ​ເປັນ ​ຕ້ອງ​​ເປີດ​ໜ້າ​ເຈ້ຍ​ກັບຄືນ ​ເພາະ​ມີ​ເຈ້ຍ​ໜ້າ​ໃໝ່​ ໃຫ້​​ເຮົາ​ໄດ້ຂຽນ​ບັນທຶກ​. ຖ້າ​ຢາກ​ກ້າວ​ໄປ​ທາງ​ໜ້າ ຢ່າ​ເສຍ​ເວລາ​ລຶບ ຫລື ລືມ​ອະດີດ​ທີ່​ຜ່ານ​ມາ ສິ່ງ​ທີ່​ຄວນ​ເຮັດ​ແມ່ນ ​ເຮັດ​ມື້​ນີ້​​ໃຫ້​ດີກ​ວ່າ​ມື້ວານ.
ຢ່າ​ປຽບທຽບ​ໂຕ​ເອງ​ກັບ​ຜູ້​ອື່ນ: ​ມື້ເລີ່​ມຕົ້ນ​ໃໝ່ ອາດ​ຈະ​ມີ​ຫລາຍ​ຄົນ​ກ້າວໜ້າ​ໄປ​ໄກ​ແລ້ວ, ນັ້ນ​ບໍ່​ແມ່ນ​ເລື່ອງ​ແປກ ​ເພາະ​ຊີວິດ​ຄົນ​ເຮົາ​ບໍ່​ມີ​ມື້​ທີ່​ຈະ​ເທົ່າ​ກັນ, ບາງ​ຄົນ​ຮຽນ​ຈົບ​ຊ້າ ບາງ​ຄົນ​ຮຽນ​ຈົບ​ໄວ, ບາງ​ຄົນ​ນານ​ແຕ່ງດອງ ບາງ​ຄົນ​ສ້າງ​ຄອບຄົວ​ໄວ ຫລື ບາງ​ຄົນ​ກໍ​ຄອງ​ໂສດ ​ມາ​ຮອດ​ປັດຈຸບັນ ສິ່ງ​ນີ້​ເປັນ​ເລື່ອງ​ທຳ​ມະ​ດາ, ​ເສັ້ນ​ໄຊ​ຂອງ​ແຕ່ລະຄົນ ບໍ່​ມີ​ມື້​ຈະ​ກົງກັນ ມັນ​ຂຶ້ນ​ກັບ​ເງື່ອນ​ໄຂ ​ຂອງ​ແຕ່ລະຄົນ ກໍ​ຄື​ກັບຕົ້ນ​ໄມ້​ຕົ້ນ​ດຽວ​ກັນ ທີ່​ອອກ​ໝາກ​ບໍ່​ພ້ອມ​ກັນ. ມື້​ນີ້​ເລີ່​ມຕົ້ນ​ຊ້າ ກໍ​ບໍ່​ໄດ້​ໝາຍ​ຄວາມ​ວ່າ ​ເຮົາ​ຈະ​ບໍ່​ສຳ​ເລັດ​ຕາມ​ທີ່​​ເຮົາ​ຕັ້ງ​​ໃຈ​ໄວ້.
ຕັ້ງເປົ້າ​ໝາຍ: ຢາກ​ມີ ຢາກ​ໄດ້ ຢາກ​ເປັນ​ຫຍັງ ຍິ່ງ​ຕັ້ງໄວ້​ຈະ​ແຈ້ງ​ເທົ່າ​ໃດ ກໍ​ຍິ່ງ​ໄດ້​ສິ່ງ​ນັ້ນ​ມາ​ໄດ້​ບໍ່​ຍາກ ຖ້າ​ບໍ່​ມີ​ເປົ້າ​ໝາຍ​ຈະ​ແຈ້ງ​ກໍ​ບໍ່​ຮູ້​ຈະ​ເລີ່​ມຕົ້ນ ​ແລະ ດຳ​ເນີນ​ການ​ຕໍ່​ໄປ​ແນວ​ໃດ? ຖ້າ​​ເປົ້າ​ໝາຍ​ມີ​ຄວາມຈະ​ແຈ້ງ ​ແລະ ​​ໃຫຍ່, ອຸປະສັກ​ໃດໆ ກໍ​ຂັດຂວາງ​ເຮົາ​ບໍ່​ໄດ້ ​ເພາະ​ຄວາມ​ໄວ​ບໍ່​ສຳຄັນ​ ເທົ່າ​ກັບ​ທິດ​ທາງ, ຖ້າ​ທິດ​ທາງ​ຖືກຕ້ອງ ບໍ່​ຊ້າ​ຫລື​ໄວ ກໍ​ໄປ​ຮອດ​ຈຸດໝາຍ​ທີ່​ຕ້ອງການ.
ໝັ້ນ​ໃຈ: ທຸກ​ການ​ປ່ຽນ​ແປງ ບໍ່​ໄດ້​ເກີດ​ຂຶ້ນ​ພຽງ​ຄືນ​ໜຶ່ງ​ຍາມ​ດຽວ ທຸກ​ຢ່າງ​ຕ້ອງການ​ເວລາ. ດັ່ງ​ນັ້ນການ​ເລີ່​ມຕົ້ນ​​ໃໝ່ ຫລັງ​ຈາກ​ທີ່​ຊີວິດ​ໄດ້ ​ພົບ​ກັບ​ຄວາມ​ຫລົ້ມ​ເຫ​ລວ ​ແລະ ຜິດ​ຫວັງ ຫລື ສູນ​ເສຍ​ມາ ຈຶ່ງ​ບໍ່​ແມ່ນ​ເລື່ອງ​ງ່າຍ ຕ້ອງ​ອາ​ໄສ​ຄວາມ​ໝັ້ນຄົງ​ດ້ານ​ຈິດ​ໃຈ, ຢ່າ​ປ່ອຍ​ໃຫ້​ສຽງ​ໃນ​ຫົວ​ ມາບ​ອກ​ເຮົາ​ວ່າ: ບໍ່​ມີ​ທາງ​ທີ່​ເຮົາ​ຈະ​ເລີ່​ມຕົ້ນ​ໃໝ່​ໄດ້ ຫລື ​ເຮັດ​ໄປ​ກໍ​ຕ້ອງ​ ຫລົ້ມ​ເຫ​ລວຄື​ຜ່ານ​ມາ, ຢ່າ​ຍອມ​ໃຫ້​ສຽງ ຫລື ສາຍຕາ​ຂອງ​ຜູ້​ອື່ນ ມາ​ເຮັດ​ໃຫ້​ເຮົາ​ບໍ່​ຢາກ​ເລີ່​ມຕົ້ນ​ໃໝ່​ເຊັ່ນ: ​ເຮັດ​ບໍ່​ໄດ້​ກໍ​ນະອາຍ​ເຂົາ, ຄົນ​ເຢາະ​ເຢີ້ຍ, ​ເວົ້າ​ຂວັນ, ສົມ​ນ້ຳໜ້າ​ຖ້າ​ເຮົາ​ຜິດພາດ...ຖ້າ​ເຮົາ​ຍອມ​ໃຫ້​ຄົນ​ອື່ນ​ ມາ​ມີ​ອິດ​ທິພົນ​ເໜືອ​ໂຕ​ເຮົາ ກໍ​ເທົ່າ​ກັບ​ວ່າ ​ເຮົາ​ໄດ້​ເອົາ​ຊີວິດ ​ຂອງ​ເຮົາ​ໃຫ້​ເຂົາ​ໄປ​ແລ້ວ. ຖ້າ​ຈະ​ຂຽນ​ຊີວິດ​ຂອງ​ຕົນ​ເອງ ກໍ​ຢ່າ​ໃຫ້​ຄົນ​ອື່ນ​ຖື​ບິກ ຫລື​ ປາກກາ ຖ້າ​ຢາກ​ກ້າວ​ໄປ​ທາງ​ໜ້າ ຢ່າ​ຢຽບ​ຫົວຊາ​ວບ້ານ​ເປັນ​ຂັ້ນ​ໄດ.
ໃນສັງຄົມມີຄົນຈຳນວນບໍ່ໜ້ອຍ ທີ່ບໍ່ພໍໃຈໃນສິ່ງທີ່ຕົນເອງມີຢູ່ ຈຶ່ງຊອກສະແຫວງຫາສິ່ງທີ່ຂາດເພື່ອມາຕື່ມເຕັມ ແຕ່ສິ່ງທີ່ແລກມານັ້ນອາດຈະ ບໍ່ກຸ້ມຄ່າກັບສິ່ງທີ່ເສຍໄປ. ພະນັກງານ ໃນ ບໍລິສັດ ແລະ ອົງການຈັດຕັ້ງຕ່າງໆ ກໍມີຄົນ ຈຳພວກໜຶ່ງທີ່ຄິດ ແລະ ປະສົງຢາກເລືອກ ຄົນມາເປັນຫົວໜ້າ ໃຫ້ໄດ້ດັ່ງໃຈຕົນເອງ ສະແດງອອກມີຄຳຄົມເກີດຂຶ້ນຢ່າງຫລວງຫລາຍໃນປັດຈຸບັນ ໂດຍຕັ້ງສິດຂອບເຂດ ໜ້າທີ່ໃຫ້ຜູ້ເປັນຫົວໜ້າວ່າ: ຕ້ອງເປັນຄົນແນວນັ້ນແນວນີ້, ຂະນະທີ່ຜູ້ເປັນລູກນ້ອງ ບໍ່ເຄີຍຄິດພິຈາລະນາຕົນເອງວ່າ ມີຄວາມຮູ້ ຄວາມສາມາດ ແລະ ຄຸນສົມບັດພຽງພໍ ຫລື ບໍ່
